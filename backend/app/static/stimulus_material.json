[
 {
   "id": 1,
   "title": "Student Hotel gaat uitbreiden, studentenvakbond kritisch",
   "teaser": "Met 300 miljoen euro aan nieuwe investeringen wil het in Amsterdam gevestigde The Student Hotel het concept met studentenhuizen die in de zomer als hotels dienen internationaal uitbreiden. ",
   "text": "<p> De Schotse eigenaar Charlie MacGregor (45) gaat met het geld van pensioenbelegger APG en vermogensbeheerders La Salle en Aermont op nog eens zeven locaties in Europa ‘studentenhotels’ openen. ‘Deze investering bewijst dat ons hybride model werkt’, zegt MacGregor.</p><p> Zijn vader had in de jaren tachtig in Groot-Brittannië al een succesvolle studentenhuisvesting opgezet. Toen Charlie MacGregor zeventien jaar geleden in Amsterdam arriveerde, werd hij meteen geconfronteerd met studentenprotesten tegen het gebrek aan woonruimte. ‘In het Verenigd Koninkrijk kennen we geen tekort aan kamers, in Nederland zag ik wachtlijsten van vier jaar. Hier was de studentenhuisvesting aangewezen op sociale woningbouw, ik wilde meer kwaliteit bieden.’ </p><p> The Student Hotel heeft zeven vestigingen in Nederland en hotels in onder meer Barcelona, Berlijn, Florence en Parijs. In totaal kent de keten vijftien studentenflats annex hotels en wil ze nog eens 3.000 kamers aanbieden. Onomstreden is de formule allerminst. De Landelijke Studentenvakbond (LSVb) constateerde al eerder dat studenten maandelijks soms 700 tot 1.000 euro voor een kleine hotelkamer betalen, terwijl ze niet dezelfde rechten hebben als een normale huurder.</p><p> ‘In feite maakt The Student Hotel misbruik van de krapte op de woningmarkt’, zegt Ama Boahene, voorzitter van de LSVb. ‘Een verblijf bij The Student Hotel wordt niet als een huurovereenkomst erkend, waardoor studenten niet de bescherming krijgen die je onder het huurrecht hebt.’</p><p> Volgens MacGregor is zijn bedrijf ook niet opgericht om studenten langdurig te huisvesten. ‘Wij hebben een ander model, het is niet bedoeld voor studenten die vier, vijf jaar lang in dezelfde kamer willen zitten. Je moet niet langer dan een jaar bij ons wonen. Dat bieden we ook niet aan. Wij spelen in op de trend dat studenten veel flexibeler en mobieler zijn dan vroeger.’</p><p><b> Duivels dilemma</b></p><p> LSVb-voorzitter Boahene spreekt van een ‘duivels dilemma’, omdat in de studentensteden nauwelijks een betaalbare kamer is te vinden. The Student Hotel biedt vaak uitkomst, maar zekerheid heeft de huurder niet. ‘Wij juichen deze ontwikkeling niet toe. Zeker internationale studenten zijn vaak wanhopig op zoek naar een kamer, ze kunnen nu eenmaal niet thuis wonen.’</p><p> Tijdens de coronacrisis wisselde The Student Hotel snel van rol. Toen de hotels leegstonden, liet het bedrijf de kamers vullen met studenten, zegt MacGregor. ‘We zitten al vroeg in het seizoen vol en hebben lange wachtlijsten, vele studenten denken blijkbaar anders over ons dan de Landelijke Studentenvakbond.’</p><p> Spreek The Student Hotel niet aan op de woningnood onder studenten, stelt MacGregor. ‘Ook wij zien een groeiend tekort aan kamers, we zijn het met de vakbond eens dat studenten veel meer keuze moeten hebben. Helaas helpt het chronisch gebrek aan huizen ook niet om de prijs voor studentenkamers te drukken.’</p><p><b> Afspiegeling van gewone leven</b><p><p> De studentenhuizen van The Student Hotel hebben volgens MacGregor een ander karakter. Hier woont een mix van studenten, starters op de arbeidsmarkt en jonge medewerkers van grote bedrijven. ‘De lobby is veel groter dan in normale hotels. Die gemeenschappelijke ruimte is een afspiegeling van het gewone leven.’</p><p> Toch speelt The Student Hotel vooral handig in op de huidige woningcrisis, stelt de Landelijke Studentenvakbond. ‘En je kunt er bovendien altijd uitgezet worden’, zegt voorzitter Boahene. ‘In de zomer moeten studenten hun kamer verlaten, omdat The Student Hotel dan een normaal hotel is. Dat bedrijf profiteert meer dan de studenten.’</p><p> MacGregor verwerpt de kritiek van de LSVb. ‘We zitten vol, omdat we kwaliteit bieden. En we willen net als de vakbond dat de woningschaarste snel wordt opgelost.’</p><p> Boahene roept The Student Hotel op ‘een eerlijke prijs te vragen’ voor de kamers en studenten huurbescherming te bieden. Ze zou die status voor studenten bij voorkeur juridisch willen afdwingen. ‘We hebben het ooit tevergeefs voorgelegd aan de huurcommissie. Eigenlijk moet tegen The Student Hotel worden opgetreden, al is zo’n procedure wellicht meer iets voor de Woonbond.’</p>",
   "date": "2022-05-10T00:00:17",
   "publisher": "de Volkskrant",
   "url": "https://www.volkskrant.nl/economie/student-hotel-gaat-uitbreiden-studentenvakbond-kritisch~b7d7f4f0/",
   "image_url": "https://images0.persgroep.net/rcs/7vfKlZmtwzxuEkFlUbg1JLTIJ2w/diocontent/208531250/_fitwidth/763?appId=93a17a8fd81db0de025c8abd1cca1279&quality=0.8",
   "section": "Economy",
   "author": "No name",
   "article_set": 1,
   "nudge": 0
 },
 {
   "id": 2,
   "title": "Ook trucks kunnen elektrisch rondrijden, maar dan moet de overheid wel een handje helpen",
   "teaser": "Een bedrijf beginnen in elektrische trucks vergde heel wat lef en pioniersdrang in 2014. De elektrische revolutie in wegtransport heeft nog steeds niet plaatsgevonden, constateren Marie-Jose en Jeroen Baartmans van Breytner Transport, vanwege politieke laks",
   "text": "<p> De hoorn werd nog net niet op de haak gegooid, maar van een enthousiast onthaal was evenmin sprake. Toen Marie-José Baartmans samen met haar broer Jeroen in 2014 een transportbedrijf met louter emissieloze trucks wilde oprichten, deed ze een belrondje langs de grote fabrikanten. Of ze volledig elektrische trucks hadden. Baartmans werd aangehoord, waarna er werd gezucht en ze te horen kreeg dat ze haar niet konden helpen.</p><p> Elektrische trucks, daar deden de grote fabrikanten niet aan. Ze keken een beetje naar waterstof, maar bij de gedachte aan accu’s en opladers raakten ze vooral heel moe. Accutrucks, dat werd niks, zeiden ze. Bovendien kon de dieselmotor nog jaren, zo niet decennia mee. Bel over een jaar of tien maar terug, leek de boodschap.</p><p> Een vreemde reactie, vond Baartmans. Met personenauto’s ging het toen al snel, de Tesla Model S was net uit. ‘De elektrische OV-bus was in opkomst, zeker in China. Als het daarmee kon, waarom dan niet met vrachtwagens?’</p><p> Baartmans en haar broer, eerder succesvol in het wegtransport, wilden per se een emissievrij transportbedrijf. Destijds was de belangrijkste reden een betere luchtkwaliteit, zeker in Rotterdam, waar beiden hun wortels hebben. ‘Rotterdam is na de Tweede Wereldoorlog zo autovriendelijk gebouwd, dat ook vrachtwagens makkelijk het centrum in komen’, zegt Baartmans. ‘Daarom is de luchtvervuiling hier ernstiger.’</p><p> Hierom begon Rotterdam al vroeg met milieuzones, die kansen boden voor emissieloze distributie. Ideaal voor elektrische trucks die regionaal goederen transporteren en zeker destijds nog niet zo ver kwamen op een accu.</p><p> Maar er was dus geen fabrikant die ze wilde leveren en Chinese trucks voldeden niet aan de Europese veiligheidseisen. Daarom ging Baartmans naar een ombouwer, een bedrijf dat bestaande trucks omkat naar elektrisch. Dieselmotor en -tanks eruit, elektromotor en accu’s erin. Er werden twee potentiële klanten gevonden; een Zweedse meubelgigant en kledingbedrijf C&A. Zo ging in 2016 de eerste elektrische truck de weg op. Dit was een uitdaging, want snelladers voor trucks bestonden nog niet. Alles moest zelf worden bedacht en uitgevoerd, precies wat zus en broer Baartmans graag doen, zeggen ze.</p><p> Inmiddels telt hun bedrijf Breytner negen e-trucks. Een ervan rijdt voor supermarktketen Plus, dat vanuit zijn distributiecentrum aan de rand van Rotterdam experimenteert met emissievrije bevoorrading. Het concern wilde er vroeg bij zijn, omdat het een grote vloot heeft en ervaring wil opdoen. Dat was een goed besluit, want hobbels blijken dichtgezaaid. Zo kon er bij het distributiecentrum geen zware aansluiting op het elektriciteitsnet komen zonder eerst een nieuw transformatorhuis te plaatsen. Die investering was op de korte termijn te duur, dus daarom bedacht Baartmans met compagnon Vlot Logistics een andere oplossing: er werd een enorme accu geplaatst, die zich relatief langzaam vult in de rustige uurtjes en zo voldoende vermogen opbouwt om een e-truck die aan het laaddok staat, snel te kunnen volpompen. ‘Uniek in de wereld.’</p><p> Maar wel een dure oplossing: de accu kost 3 ton, de lader 1 ton, de truck 4. Ben je dus zomaar bijna een miljoen verder. In deze fase lukt elektrificatie daarom niet zonder subsidie, en niet helemaal toevallig kennen zus en broer Baartmans ook daar hun weg. Die kennis gebruiken ze om andere transporteurs op weg te helpen. Maar noem ze geen consultants. ‘We zijn een echt transportbedrijf met echte klanten en we staan met onze poten in de prut’, zegt Baartmans.</p><p></b> Naar Duitsland</b></p><p> Geld is een probleem in een sector waarbij het vaak om het laatste dubbeltje draait. De overheid is weliswaar bereidwillig, maar er wordt niet op alle gebieden genoeg doorgepakt, vinden ze. Neem de emissievrije zones die vanaf 2025 in steden gaat gelden. Mooi, zij het dat de schoonste categorie dieseltrucks tot 2030 de stad in mag. ‘Dan creëer je een ongelijk speelveld’, zegt Jeroen. ‘De transporteur die wel investeert in emissievrij, krijgt oneerlijke concurrentie van diesels, die voorlopig nog goedkoper zijn.’</p><p> Ook het subsidiebeleid kan beter. Neem Duitsland, dat met een regeling komt waarbij de meerkosten van elektrische trucks voor 80 procent gesubsidieerd worden. Dan wordt de overstap interessant en kan de markt voor e-trucks een impuls krijgen die ook grote truckbouwers actiever zal maken. Baartmans vreest dat het uitblijven van een Nederlandse goede subsidieregeling ertoe leidt dat het beperkte aantal e-trucks straks vooral naar Duitsland zal gaan.</p><p> E-trucks zijn voorlopig duurder, omdat veel nog moet worden ontwikkeld, zoals de laadinfrastructuur, zegt ze. Maar uiteindelijk scheelt het ook niet zo veel. Het pak melk dat emissievrij naar de supermarkt komt, is straks 2 cent duurder, berekende brancheorganisatie TLN. Een kleine prijs voor schonere lucht, meer stilte en een beter klimaat, vindt Baartmans.</p><p> Wat ook zou helpen is als wegtransport onder het emissiehandelssysteem voor CO2 komt. Maar de kans dat dit gebeurt is, klein, denkt Baartmans. Landen als Polen en Bulgarije, die hun verdienmodel hebben gemaakt van goedkoop transport, zullen dit vermoedelijk tegenhouden.</p><p> Hadden broer en zus toen ze in 2014 begonnen niet gedacht dat ze verder zouden zijn dan de negen trucks nu? Ja, zegt Marie-José. ‘We hadden destijds het gevoel dat Rotterdam zou doorpakken met zijn emissievrije zones. We hebben ons toch een beetje laten foppen door de politieke onbetrouwbaarheid.’ Aan de andere kant, zegt Baartmans, hebben ze voor elk obstakel een oplossing gevonden. Zijn er nu zo veel partijen die meedenken, ook vanuit het ministerie. ‘Er zijn meerdere wegen naar Rome en we vinden altijd wel een route. Dat maakt het leuk, omdat je structureel buiten de box leeft.’</p>",
   "date": "2022-05-10T00:00:18",
   "publisher": "de Volkskrant",
   "url": "https://www.volkskrant.nl/economie/ook-trucks-kunnen-elektrisch-rondrijden-maar-dan-moet-de-overheid-wel-een-handje-helpen~b796401b/",
   "image_url": "https://images0.persgroep.net/rcs/ehELYSqsUrtpu-EyeQfYK7bdzm8/diocontent/209957723/_fitwidth/763?appId=93a17a8fd81db0de025c8abd1cca1279&quality=0.8",
   "section": "Economy",
   "author": "No name",
   "article_set": 2,
   "nudge": 0
 },
 {
   "id": 3,
   "title": "Het vaste contract mag best wat losser, vindt de Nederlandsche Bank",
   "teaser": "Het moet voor werkgevers aantrekkelijker worden om werknemers een vast contract te geven. Daarom moeten de regels voor dergelijke contracten op de schop, vindt DNB. De vakbonden reageren ontstemd.",
   "text": "<p> Toezichthouder De Nederlandsche Bank (DNB) wil dat de voorwaarden van een vast contract worden versoberd. Daarmee moet het verschil tussen flexibele banen en vaste contracten kleiner worden. Zo wil DNB de periode waarin loon wordt doorbetaald bij ziekte verkorten.</p><p> DNB reageert op het arbeidsmarktadvies van de Sociaal Economische Raad (Ser) van eerder dit jaar, waarin onder meer stond dat het minimumloon omhoog moet, nulurencontracten moeten worden afgeschaft en tijdelijke contracten maximaal drie jaar mogen duren. DNB maakt ook deel uit van de Ser en stemde in met het advies. Maar volgens DNB is er in de toekomst meer nodig, schrijft de toezichthouder maandag in een economische analyse.</p><p> De Ser laat in het advies het vaste contract ‘in grote lijnen ongemoeid’, meldt DNB-directeur Olaf Sleijpen, terwijl bijvoorbeeld het verschil in bescherming tussen werknemers met een vast contract en een flexibel contract groot is. Te groot. De zwakkere deelnemers dragen daardoor de grootste risico’s, en die worden in hoge mate bepaald door de contractvorm, zegt de toezichthouder. En de mensen met een vast contract wisselen weinig van baan, terwijl dat wel goed zou zijn.</p><p><b> Niet twee, maar één jaar loon bij ziekte</b></p><p> DNB wil verder dat er niet twee, maar één jaar loon wordt doorbetaald bij ziekte. Dat stelde de commissie-Borstlap, die de arbeidsmarkt onderzocht, eerder al voor. Daarmee worden de kosten en risico’s van een vast contract kleiner voor werkgevers, met name in het midden- en kleinbedrijf. Het kost hen nu veel inspanning om in het tweede jaar de zieke werknemers weer geheel of gedeeltelijk aan het werk te krijgen. Als dat niet meer hoeft, wordt de kans op een vaste baan voor werknemers groter, redeneert DNB.</p><p> Vakbonden FNV en CNV zijn ontstemd over de draai van DNB. FNV-voorzitter Tuur Elzinga vraagt zich af waarom een Ser-kroonlid dit doet als ze zelf aan tafel zitten en weten hoeveel jaren er al gewerkt wordt aan het thema arbeidsmarkt. “Juist de afspraken over de arbeidsmarkt zijn zo precair, daarom hebben we ook in het advies gezet om hier niet uit te gaan shoppen. Zo gauw je daar één steentje uittrekt, dondert het bouwwerk in elkaar. En wat doet DNB? Ze willen er zelf een steen uittrekken.”</p><p> Vakbond CNV laat weten dat werknemers nu juist behoefte hebben aan zekerheid en dat werkgevers ook erkennen dat de arbeidsmarkt te flexibel is. Daarnaast wijst de bond erop dat DNB als kroonlid van de Ser dit ook al erkende in een eerder advies. CNV vindt het vreemd dat de toezichthouder hierop terugkomt. Voorzitter Piet Fortuin: “Terug naar de onzekerheid en flexibiliteit is achterhaald in een tijd van ongekende krapte.”</p>",
   "date": "2022-05-01T00:00:24",
   "publisher": "Trouw",
   "url": "https://www.trouw.nl/economie/het-vaste-contract-mag-best-wat-losser-vindt-de-nederlandsche-bank~be18effe/",
   "image_url": "https://images0.persgroep.net/rcs/svaKXHz6lGuLHmlo-P0A4oydXU4/diocontent/171717976/_fitwidth/763?appId=93a17a8fd81db0de025c8abd1cca1279&quality=0.8",
   "section": "Economy",
   "author": "No name",
   "article_set": 3,
   "nudge": 0
 },
 {
   "id": 4,
   "title": "Tekort aan accountants loopt komende jaren uit de hand, voorspelt ING-studie ",
   "teaser": "De wettelijke controle op de jaarrekening van bedrijven komt binnen nu en drie jaar mogelijk in de knel door een gebrek aan accountants. Dat stellen onderzoekers van ING. Vier op de tien accountantskantoren geven aan een tekort aan mensen als een belemmering te zien. ",
   "text": "<p> ‘We vangen nu al berichten op dat kleinere beursgenoteerde ondernemingen moeite hebben met het vinden van een externe accountant’, zegt Sjuk Akkerman, sectorspecialist bij ING. Ook voor niet-beursgenoteerde bedrijven is dit een reëel toekomstscenario. Halverwege 2018 gaf 35 procent van de ondernemers in de accountancy aan dat het tekort aan personeel van invloed is op hun activiteiten. Dat is inmiddels 39 procent. </p><p> Het ING-onderzoek laat zien dat de accountancy zich in een ‘perfect storm’ bevindt, een moment waarop verschillende ongunstige ontwikkelingen en gebeurtenissen samenvallen. Om te beginnen neemt het aantal bedrijven dat wettelijk verplicht is om de boeken te laten controleren toe. Tegelijkertijd is het aantal kantoren dat een vergunning heeft om controles uit te voeren met 21 procent afgenomen.</p><p> Het aantal accountants dat de jaarrekeningen mag goedkeuren van ondernemingen met een openbaar belang (obb) is in vijf jaar tijd zelfs bijna gehalveerd – van tien naar zes. Het aantal potentiële klanten is gegroeid omdat bijvoorbeeld ook woningcorporaties en pensioenfondsen de status van obb hebben gekregen.</p><p> Het negatieve imago van het beroep leidt ertoe dat minder studenten aan de opleiding beginnen. Daarbij spelen schandalen rond boekhoudfraude – waarbij de accountants in gebreke bleven – een rol, maar ook de berichten over hoge werkdruk. De wet- en regelgeving wordt ook steeds complexer en levert meer werk en overuren op. Die omstandigheden leiden er ook toe dat meer ervaren accountants van een gespecialiseerd kantoor overstappen naar het bedrijfsleven. ‘Er is vooral een vraag naar accountants met zeker drie tot vijf jaar ervaring’, aldus Akkerman.</p><p><b> Automatisering</b></p><p> Volgens ING ontkomt de sector er niet aan om te investeren in automatisering en vooral in data-analyse. Dat laatste zou het beroep aantrekkelijker maken voor jongeren, maar ook leiden tot een betere dienstverlening aan klanten. Die willen steeds vaker op elk willekeurig moment weten hoe ze er financieel voor staan, in plaats van eenmalig een jaarrekening.</p><p> ‘Data-analyse staat bij de meeste kantoren nog in de kinderschoenen’, zegt Akkerman. Er zijn wel IT-bedrijven die software ontwerpen, maar die pakketten sluiten niet altijd aan bij de behoefte van de accountants. Het ontbreekt ook aan startups, fintechbedrijven die de markt op hun kop zetten. Dat is bijvoorbeeld wel gebeurd met de afhandeling van onlinetransacties, waar nieuwe partijen als Adyen een miljardenmarkt hebben veroverd.</p><p> De Koninklijke Nederlandse Beroepsorganisatie van Accountants herkent de signalen over het personeelstekort wel. ‘Die zorgen lees je ook wel in de jaarcijfers van de grote kantoren’, zegt een woordvoerder van de NBA. ‘De druk op de accountancy is ook toegenomen door de coronamaatregelen. Er is veel werk bijgekomen.’</p><p> Dat sommige bedrijven moeilijk aan een accountant kunnen komen ligt overigens niet altijd aan een gebrek aan personeel, stelt de NBA. ‘Een kantoor heeft onder bepaalde omstandigheden de mogelijkheid om een klant te weigeren, omdat ze hun boekhouding en administratie niet op orde hebben.’</p>",
   "date": "2022-05-01T00:00:27",
   "publisher": "de Volkskrant",
   "url": "https://www.volkskrant.nl/economie/tekort-aan-accountants-loopt-komende-jaren-uit-de-hand-voorspelt-ing-studie~b84ca820/",
   "image_url": "https://images0.persgroep.net/rcs/62SeAJwkT6JSRW1-BAbcOUk779c/diocontent/156281828/_fitwidth/763?appId=93a17a8fd81db0de025c8abd1cca1279&quality=0.8",
   "section": "Economy",
   "author": "No name",
   "article_set": 4,
   "nudge": 0
 },
 {
   "id": 5,
   "title": "Winnen ten koste van alles is prima, mits het niet ten koste van een medespeler gaat ",
   "teaser": "Jonge hockeysters voelen zich niet altijd veilig bij de nationale ploeg, waar routiniers het gewoon vinden elkaar de maat te nemen. Dat kan intimiderend werken.",
   "text": "<p> Het nieuws dat enkele hockeysters zich niet comfortabel voelen in het Nederlands team dreigt voor een tweespalt te zorgen in de vrouwenselectie. De oudere garde herkent zich niet in de kritiek van onervaren speelsters die zich onheus bejegend voelen. Hockeybond KNHB neemt de zaak hoog op en stelt een onderzoek in naar het topsportklimaat en de groepscultuur bij het team van bondscoach Alyson Annan. Ook is inmiddels een extern begeleider aangesteld voor de vrouwenploeg en komt er een extra vertrouwenspersoon voor alle nationale teams.</p><p> De Nederlandse hockeyvrouwen domineren al jarenlang het mondiale tophockey – momenteel zijn ze regerend Europees, wereld- en olympisch kampioen – maar achter de schermen broeit het. De NOS onthulde woensdag dat enkele speelsters zich afgelopen zomer op de Olympische Spelen in Tokio niet veilig hebben gevoeld als gevolg van verbale intimidatie en pestgedrag. De meldingen liggen zeer gevoelig. Bij een praatsessie eerder deze maand bleek dat de perceptie van de ene hockeyster mijlenver verschilt met die van een ander. Kritiek die een onervaren speelster als intimiderend ervoer, hoorde volgens een ervaren speelster bij topsport op het hoogste niveau.</p><p> In een schriftelijke toelichting stelt de hockeybond: ‘Op basis van evaluatiegesprekken is gebleken dat het prestatieklimaat van het Nederlands vrouwenelftal op diverse wijzen wordt ervaren en beleefd. Omdat de KNHB het individueel welzijn van alle betrokkenen van belang vindt, heeft de bond behoefte aan een nog zorgvuldiger totaalbeeld van de samenwerking, sfeer, het prestatieklimaat en de onderlinge communicatie. Daarom gaat een onafhankelijk persoon onderzoek doen’, aldus de KNHB.</p><p><b> Altijd tot het uiterste</b></p><p> Het topsportklimaat van de nationale hockeyvrouwen wordt grotendeels gekleurd door de speelsters van HC Den Bosch. De succesvolle Brabantse club is al jarenlang hofleverancier voor het Nederlands team. De zestienkoppige selectie die in Tokio olympisch goud won, telde acht hockeysters van Den Bosch. Bij de recordlandskampioen roemen ze hun Bossche cultuur die staat voor: een winnaarsmentaliteit, keihard werken en elkaar durven aanspreken op fouten.</p><p>Voormalig wereldspeelster Maartje Paumen spreekt in haar biografie Altijd tot het uiterste treffend hoe ze bij HC Den Bosch werd besmet met het ‘Bossche virus’. ‘Altijd 200 procent geven, altijd gaan voor de winst en open en direct communiceren. Dat heb ik geleerd van Mijntje Donners, Janneke Schopman en Minke Booij. Ik heb dat gevoel ook willen doorgeven aan de volgende generatie.’ Verder vertelt Paumen in het boek dat ze als nieuwkomer bij Den Bosch eens ongenadig werd uitgescholden door Donners. ‘En na mij kreeg Lidewij Welten een scheldkanonnade over zich heen. Jaren later herkende ik mezelf in Mijntje. Ik kon in de kleedkamer ook uit mijn bol gaan.’</p><p> Hockeyclub Den Bosch gaat er prat op dat de Bossche cultuur van generatie op generatie wordt overgebracht. De successen van de vrouwen – vroeger vaak gekscherend de bitches van Den Bosch genoemd – spreken voor zich. Toch roept het de vraag op in hoeverre jonge hockeysters van andere ploegen bestand zijn tegen de dominante Bossche invloeden op het Nederlands team.</p><p><b> Marc Lammers</b></p><p> Voormalig bondscoach van de Nederlandse hockeyvrouwen Marc Lammers wijst er op dat de grenzen van wat er binnen een team wel of niet toelaatbaar is, de laatste jaren zijn veranderd. ‘Het is iets van alle jaren dat oudere speelsters kritisch zijn op jongeren. Maar wat jij tien jaar geleden als jonge speelster normaal vond om te ondergaan, hoeft nu niet meer normaal te zijn.’</p><p> Lammers wil benadrukken dat hij alleen uit eigen ervaring spreekt en geen oordeel heeft over de huidige situatie bij het Nederlands vrouwenteam. ‘Daar kan ik niks over zeggen, ik sta daar veel te ver vanaf’, zegt de oud-bondscoach die Nederland in 2008 naar de olympische titel leidde. ‘Maar ik ben wel verbaasd over de geluiden en het is alleen maar goed dat er een onderzoek komt.’</p><p> In zijn tijd als bondscoach voerde Lammers het adagium: spelen op de afspraak, niet op de man. ‘Als afspraken niet werden nagekomen – binnen of buiten het veld – mag je hard zijn naar elkaar toe’, licht Lammers toe. ‘Maar er wordt niet gekleineerd of geïntimideerd. Ja, ik heb ervaren speelsters vroeger weleens terecht gewezen als ze een jonge, onzekere hockeyster verbaal aanpakten. Van faalangst is nog nooit iemand harder gaan lopen. Niet voor niets heeft wetenschappelijk onderzoek uitgewezen dat zelfvertrouwen én een veilige omgeving de belangrijkste ingrediënten zijn om te kunnen presteren.’</p><p> Blijven presteren op het hoogste niveau én een topsportcultuur creëren waarin alle speelsters zich prettig en veilig voelen, is nu de belangrijkste taak van de hockeybond. Haast is geboden. Over zeven maanden staat met het WK hockey (in Nederland en Spanje) al het volgende mondiale toernooi op de kalender.</p>",
   "date": "2022-05-10T00:00:21",
   "publisher": "Trouw",
   "url": "https://www.volkskrant.nl/sport/winnen-ten-koste-van-alles-is-prima-mits-het-niet-ten-koste-van-een-medespeler-gaat~bfcf056a/",
   "image_url": "https://images0.persgroep.net/rcs/4yVmW6hu-e9IjeAJsWJ0-BKSnvY/diocontent/206194679/_fitwidth/763?appId=93a17a8fd81db0de025c8abd1cca1279&quality=0.8",
   "section": "Sport",
   "author": "No name",
   "article_set": 1,
   "nudge": 0
 },
 {
   "id": 6,
   "title": "App in profvoetbal om matchfixing te melden",
   "teaser": "Na signalen over het manipuleren van voetbalwedstrijden hoopt de vakbond dat spelers vaker signalen melden. Met een app kunnen ze anoniem en veilig doorgeven wanneer ze door een matchfixer worden benaderd.",
   "text": "<p> Gorré begon On the Ball, een platform waarop voetballers open en eerlijk met elkaar in gesprek kunnen gaan. Hij voetbalt inmiddels bij Boavista, dat uitkomt op het hoogste niveau in Portugal. Officieel is de naam van die competitie de Liga BWin, vanwege een sponsordeal met een van de grootste wedkantoren ter wereld.</p><p>Matchfixing staat de laatste tijd in de belangstelling. Dat komt onder meer door de NOS-podcast Gefixt, waarin werd onthuld dat Sparta-speler Tom Beugelsdijk ervan wordt verdacht expres een gele kaart te hebben gepakt. Op zijn gele kaart waren op de gokmarkt flinke bedragen ingezet. Beugelsdijk ontkent betrokkenheid. In de podcast vertelt een zelfverklaard matchfixer bovendien dat hij meerdere wedstrijden in de beloftencompetitie heeft ‘verkocht’, een verhaal dat wordt ondersteund door verdachte gokpatronen</p><p><b>Legaal online gokken</b></p><p>Tegelijkertijd is per 1 oktober de online gokmarkt in Nederland ‘geopend’. Dat betekent dat online gokken legaal is geworden. „Spelers, scheidsrechters en speelsters worden nog kwetsbaarder voor fixers. Het wordt nog belangrijker om alle verdachte goksignalen zo goed mogelijk te kunnen monitoren en tijdig te signaleren”, schreef voetbalbond KNVB er onlangs over aan de Tweede Kamer. Een probleem is dat de voetbalbond onvoldoende geld heeft om spelers en scheidsrechters „goed te kunnen voorlichten” over de gevaren van matchfixing. Mede daardoor worden zelden signalen over matchfixing gemeld aan de bond of de autoriteiten.</p><p>Bij het Centrum Veilige Sport Nederland kwamen in 2019 vier meldingen binnen over matchfixing, uit alle sporten. Vorig jaar ging het om slechts één signaal. Het is in Nederland nog nooit gelukt om een sporter of gokker te veroordelen voor het manipuleren van een wedstrijd. Eén keer werd een voetballer geschorst – Ibrahim Kargbo van Willem II. Dat gebeurde na onderzoek door wereldvoetbalbond FIFA, niet door Nederlands onderzoek. Acht jaar geleden al concludeerde hoogleraar sport en recht Marjan Olfers dat matchfixing regelmatig moet voorkomen in Nederland; meer dan een kwart van de door haar geraadpleegde sporters zei „in de omgeving” manipulatie te hebben gezien.</p><p>VVCS-voorzitter Levchenko vindt dat voetballers zelf meer verantwoordelijkheid moeten nemen voor het melden van signalen over matchfixing. De ‘red button’-app moet spelers daarbij helpen. „Als een speler in de kleedkamer iets hoort over het manipuleren van een wedstrijd of zelf wordt benaderd door een matchfixer, zou diegene dat moeten melden. Maar het is nu totaal onduidelijk waar ze terechtkunnen. Er bestaat een e-mailadres en de KNVB heeft een telefoonnummer, maar dat kent niemand”, zegt Levchenko.</p><p>De app is in 2013 al bedacht door de Finse spelersvakbond, na een matchfixingschandaal. Destijds werd de Singaporese matchfixer Wilson Raj Perumal veroordeeld tot twee jaar celstraf voor het beïnvloeden van voetbalwedstrijden bij de profclub Rovaniemi. Perumal werd later beschermde getuige van de politie – hij hielp opsporingsdienst Europol met het onthullen van een crimineel netwerk dat zich bezighield met het manipuleren van sportwedstrijden. Volgens Europol waren pogingen ondernomen om 380 professionele voetbalwedstrijden te beïnvloeden, waarbij minimaal 425 spelers, officials en bestuurders betrokken zouden zijn.</p><p>De app is in 2013 al bedacht door de Finse spelersvakbond, na een matchfixingschandaal. Destijds werd de Singaporese matchfixer Wilson Raj Perumal veroordeeld tot twee jaar celstraf voor het beïnvloeden van voetbalwedstrijden bij de profclub Rovaniemi. Perumal werd later beschermde getuige van de politie – hij hielp opsporingsdienst Europol met het onthullen van een crimineel netwerk dat zich bezighield met het manipuleren van sportwedstrijden. Volgens Europol waren pogingen ondernomen om 380 professionele voetbalwedstrijden te beïnvloeden, waarbij minimaal 425 spelers, officials en bestuurders betrokken zouden zijn.</p><p><b>Vijftig landen</b></p><p>Volgens directeur Markus Juhola heeft de Finse spelersvakbond „goede ervaringen” met de app, die daarna ook in andere landen en bij meer sporten is geïntroduceerd. Uit een onderzoek van de University of Liverpool – dat bijna vijfduizend sporters consulteerde – downloadt ongeveer de helft van hen de app als ze daarover uitleg hebben gekregen van een sportvakbond.</p><p>Onduidelijk is in hoeveel sporters in de app melding hebben gemaakt over matchfixing, bijvoorbeeld van een teamgenoot of wanneer ze zelf werden benaderd door matchfixer. De internationale voetbalvakbond FIFPro heeft wel cijfers over het aantal meldingen via de app in verschillende landen, maar kan die volgens Frederique Winia, de directeur ledenservice, vanwege privacyregels niet openbaar maken. „In Nieuw-Zeeland, Cyprus, Zwitserland, Denemarken, Zweden, Noorwegen en Finland wordt de app al een paar jaar gebruikt door voetballers. De ervaring is dat de meeste spelers de app downloaden. Er wordt, over al die landen, meerdere keren per week melding gemaakt. Er is dan niet altijd sprake van matchfixing, dat wordt na een melding onderzocht.”</p><p>Meldingen zijn anoniem en worden niet met sportbonden of spelersvakbonden gedeeld. Ze gaan rechtstreeks naar opsporingsautoriteiten – per land wordt besloten welke autoriteit de meldingen krijgt. Volgens Winia is het „te vroeg” om te zeggen of een melding in de app al heeft geleid tot een concrete (straf)zaak. In totaal wordt de app ingevoerd in minimaal vijftig landen. De internationale voetbalbonden FIFA en UEFA hebben de app onlangs officieel goedgekeurd als platform om matchfixing te melden.</p>",
   "date": "2022-05-10T00:00:24",
   "publisher": "NRC",
   "url": "https://www.nrc.nl/nieuws/2021/11/05/app-in-profvoetbal-om-matchfixing-te-melden-a4064484",
   "image_url": "https://images.nrc.nl/Ry7L7ZNGaM3mokViZbaDgW1d9Ew=/1280x/filters:no_upscale()/s3/static.nrc.nl/images/gn4/stripped/data78251446-188af0.jpg",
   "section": "Sport",
   "author": "No name",
   "article_set": 2,
   "nudge": 0
 },
 {
   "id": 7,
   "title": "Zware verdenkingen, maar de voetbalschool was welkom",
   "teaser": "Grensoverschrijdend gedrag De eigenaar van de VRS Academy wordt verdacht van mensenhandel en uitbuiting. Sinds het onderzoek loopt bracht hij zijn voetbalschool onder bij vier amateurclubs.",
   "text": "<p>Gwendell van R. (37) wil de jongens alleen maar helpen, zegt hij. Met zijn voetbalschool. Mentaliteit is kwaliteit, dat is zijn motto. Doorzetten, niet piepen. Had hij dat zelf maar gedaan, toen hij nog speelde in de jeugd van Ajax. Van R. weet hoe belangrijk discipline is als je de top wilt halen, zeker voor zíjn jongens. Ze hebben talent, maar ook „schade en littekens”, en een „extra duwtje nodig”. Niemand hielp hen vooruit in het leven, maar híj gelooft in ze. Hij maakt ze betere voetballers en ontwikkelt ze „als mens” , laat ze dromen van een contract bij een profclub. Een nieuw leven.</p><p>Sommige pupillen geeft hij zelfs onderdak. In 2017 krijgt Van R. de beschikking over een huurwoning, die voorheen van zijn moeder is geweest. Een rijtjeshuis in een rustig straatje in Nieuw-Vennep, op veilige afstand van het vertier in de Randstad. Precies de omgeving die zijn talenten nodig hebben, denkt Van R. Ze hoeven geen huur te betalen en schikken zich naar het topsportregime van hun trainer. School, voetbal, gezond eten en vroeg naar bed, zo zien de dagen van de jongens aan de Figarolaan eruit.</p><p>Er is een ruimte in het huis die de „gym” wordt genoemd. Maar die is niet voor de jongens. De ‘gym’ wordt gebruikt door de jonge vrouwen die Van R. in hetzelfde huis heeft ondergebracht. Ook hen wil Van R. helpen, heeft hij ze verteld. Het zijn vrouwen met schulden, soms een slechte thuissituatie of een laag IQ. Hij geeft ze, appt hij een van hen, de kans om „schuldenvrij aan de toekomst te werken”, want „we zijn één familie”.</p><p>Wat er in de gym gebeurde, ontdekte de politie in 2018, toen Gwendell van R. en zijn vriendin werden opgepakt. Een jonge vrouw had verklaard dat zij prostitutiewerkzaamheden had moeten verrichten in de woning. Verschillende jonge vrouwen werkten er als prostituee, Van R. en zijn vriendin regelden de advertenties, het contact met klanten, de logistiek. Met het geld dat de vrouwen verdienden betaalden ze de huur voor de jonge voetballers die ook in het huis woonden – en meer. Van R. pakte zelf ook „een marge”. De jongens – sommigen dan nog net minderjarig – komen voor in erotische filmpjes die door Van R. zijn opgenomen. Overal in huis hingen camera’s, waarmee hij en zijn vriendin de voetballers en de vrouwen 24 uur per dag op afstand in de gaten konden houden.</p><p>Na zijn arrestatie zat Gwendell van R. een half jaar in de gevangenis. Deze week werd zeven jaar cel tegen hem geëist. Het OM verdenkt hem van mensenhandel, uitbuiting, misleiding en het vervaardigen en bezit van kinderporno. De afgelopen drie jaar, toen het onderzoek nog liep, was Gwendell van R. op vrije voeten. Zijn voetbalschool – waar kinderen en jongeren tussen de 15 en 23 jaar trainen – ging gewoon door. De politie waarschuwde club na club, maar steeds vond de VRS Academy een nieuwe amateurvereniging waar hij zich bij kon aansluiten.</p><p><b>Gifgroene Academy-tenues</b></p><p>„Gwendell hier, ter voorbereiding op de wedstrijd tegen Inter Milaan”. Filmpjes van de VRS Academy laten zien hoe groot de ambitie is van de voetbalschool en zijn pupillen. Enkele weken geleden nog zat Van R. met zijn talenten in Milaan voor een oefenwedstrijd tegen Internazionale. Even daarvoor speelde een team van de voetbalschool in gifgroene Academy-tenues tegen een jeugdelftal van Feyenoord. Na afloop interviewt de voetbalschool de eigen spelers, die met de handen op de rug dingen zeggen als: „We moeten onszelf belonen.”</p><p>Succesverhalen worden gedeeld op sociale media en voetbalwebsites. Een half jaar geleden maakte de achttienjarige Givon Awete een mooie transfer, naar het hoogste jeugdelftal van de Turkse topclub Besiktas. Awete heeft een tijdje bij Van R. en zijn vrouw in huis gewoond. Typisch een Gwendell-project. Hij had veel talent, minder mentaliteit – maar daar kan aan gewerkt worden.</p><p>Op de Academy wordt vijf keer per week getraind, het doel is om „de prikkel” na te bootsen die betaaldvoetbalorganisaties (bvo’s) geven. Gwendell van R. regelt stages bij profclubs, in binnen- en buitenland, regelmatig in perifere voetballanden zoals Zweden, Letland of Albanië. Van R. doet dat niet alleen als welwillende trainer, maar heeft ook een zakelijk belang: hij is zaakwaarnemer van veel talenten. Heel soms komt het tot een (jeugd)contract, zoals bij Givon Awete. „Dit harde werken met bloed, zweet en tranen wordt nu […] beloond met een prachtige transfer”, schrijft Van R. op sociale media.</p><p>Wedstrijden tegen Inter en Feyenoord zijn geen wekelijkse kost. Met de teams van zijn commerciële voetbalschool speelt Gwendell van R. ook niet in officiële competities. Dat mag niet van voetbalbond KNVB, die alleen verenigingen toelaat. Dus zoeken voetbalscholen als de VRS aansluiting bij amateurclubs. Die staan daar vaak voor open, vooral als ze om leden – en dus contributie – verlegen zitten. In de praktijk speelden volledige VRS-teams de afgelopen jaren bij verschillende clubs in het westen van het land. Voetballers die geen enkele binding hebben met die amateurclub, maar wel de clubkleuren dragen.</p><p><b>Zeventig voetbalscholen</b></p><p>Dat is niet uniek. Commerciële voetbalscholen hebben een vlucht genomen. Alleen in Amsterdam zijn er naar schatting rond de zeventig actief, vele in samenwerking met amateurverenigingen. </p><p>Wel uniek is dat de politie sinds 2018 heeft aangeklopt bij verschillende amateurverenigingen die met Van R. een samenwerking waren aangegaan. Olympia Haarlem, Zuidoost United en FC Amsterdam werden geïnformeerd over de ernstige verdenkingen tegen de trainer annex voetbalmakelaar. Dit gebeurde op initiatief van de officier van justitie, die vond dat Van R. – hoewel in afwachting van de behandeling van zijn zaak – geen jongeren en kinderen zou moeten begeleiden.</p><p>Gwendell van R. zegt dat hij clubs zelf ook informeerde, maar dat ontkennen bestuurders van Olympia Haarlem en Zuidoost United, de eerste twee clubs waar Van R. mee in zee ging na zijn aanhouding. „Hij komt hier uit de buurt en nam zijn jongens mee. Het ging allemaal netjes, beleefd en correct. Toen de hoofdrechercheur ons uitlegde wat er speelde zijn we in gesprek gegaan. Hij was verdachte, niet veroordeeld. Maar we zitten in een omgeving waarin we met minderjarigen te maken hebben en ook vrouwen”, zegt Donovan Hooghart, voorzitter van Zuidoost United. </p><p>Olympia Haarlem en Zuidoost United hebben na de gesprekken met de politie de banden met de VRS Academy verbroken. De verhalen die de recherche vertelde waren te serieus, vonden zij, om nog verder te gaan met Van R. en zijn voetbalschool. Over de prostitutie in de huurwoning, een jonge vrouw die in „een hok in de keuken sliep”, de camera’s in het huis, vrouwen die sociale media moesten verwijderen. Grof taalgebruik in WhatsApp-berichten, waarin vrouwen „snol” werden genoemd, „kankerhoer”, „nieuwe kip”.</p><p>Over de voetbalpupillen die Van R. zagen als een vaderfiguur, maar ondertussen seks hadden met de vrouwen terwijl Van R. met een draaiende camera vanaf de bedrand instructies gaf. Die jonge vrouwen soms moesten wegbrengen voor een escort en zo „een zakcentje” konden verdienen. Tegenover een van de vrouwen in het huis heeft Gwendell van R. beweerd dat er een boete van 10.000 euro betaald moest worden. Zij voelde zich daardoor onder druk gezet om te blijven werken als prostituee, totdat de boete was voldaan. De boete bleek een verzinsel.</p><p>„Niet goed te praten”, erkende Van R. deze week in de rechtszaal. Ook zonder fictieve boetes moesten de vrouwen minimaal de helft van hun verdiensten afstaan. Ze voelden zich vernederd en gemanipuleerd. „Door jou heb ik alle vertrouwen in mezelf en in jou verloren. Je hebt me gebruikt. Ik walg ervan”, zei een van de vrouwen in de rechtszaal.</p><p>Ondanks alles vonden Van R. en zijn voetbalschool na zijn vertrek bij Zuidoost United in de zomer van 2020 direct weer een nieuwe vereniging: FC Amsterdam, nog geen drie kilometer verderop. Een stap vooruit, formuleerde hij het destijds op een Amsterdamse voetbalwebsite. „We hadden bij Zuidoost United meer te maken met recreatievoetbal, terwijl bij FC Amsterdam meer een topsportklimaat heerst,” zei de trainer. Gwendell van R. en FC Amsterdam spraken „simpelweg dezelfde taal” en hij beloofde „zowel de onder- als bovenbouw naar een hoog niveau” te zullen tillen. Over de werkelijke reden van zijn vertrek bij Zuidoost United repte hij met geen woord.</p><p><b>Zwakke amateurvereniging</b></p><p>De samenwerking duurde een half jaar. In januari van dit jaar moest de VRS Academy ook bij FC Amsterdam vertrekken, volgens het huidige bestuur „na signalen vanuit de politie”. Het Parool schreef eerder dat bestuurders van de club al in juni waren geïnformeerd over de verdenkingen en aanvankelijk niet ingrepen. Inmiddels is het volledige bestuur van FC Amsterdam vervangen, de nieuwe voorzitter zegt dat ze het verleden achter zich wil laten.</p><p>Toch is de VRS Academy nog steeds actief in het amateurvoetbal. De commerciële voetbalschool is nu verbonden aan FC Hilversum – volgens twee kenners van het amateurvoetbal in de regio een club die moeite heeft zijn ledenbestand op peil te houden en nauwelijks jeugdelftallen heeft. De voorzitter reageerde niet op verzoeken om commentaar. Niettemin is vanwege het artikel in Het Parool moeilijk voorstelbaar dat de club niets wist van de verdenkingen tegen Gwendell van R.</p><p>Volgens sportjurist Cor Hellingman is het geen toeval dat VRS steeds weer ergens onderdak vindt. Veel amateurverenigingen zitten verlegen om leden en willen tegelijkertijd hogerop. Gwendell van R. belooft beide waar te maken. Hij neemt hele elftallen mee en traint „op bvo-niveau”. Hellingman: „Zo’n school gedijt bij een zwakke amateurvereniging, want ook daar willen ze in die droom geloven.”</p><p>De officier van justitie heeft zich daar het afgelopen jaar aan gestoord. Zij was het, zei ze deze week in de rechtszaal, die er steeds voor zorgde dat clubs werden gewaarschuwd. Dat is hoogst ongebruikelijk, geeft ze ook toe, omdat Van R. nog niet is veroordeeld. Maar ze vond het „passend”. „Ik vind dat deze man (…) niet meer met kwetsbare jongens mag werken.” Naast zeven jaar gevangenisstraf wil ze ook dat Van R. een beroepsverbod krijgt. De uitspraak wordt op 24 december verwacht.</p><p>De voetbaltrainer vindt het oneerlijk dat justitie zijn bedrijf zo tegenwerkt. Keer op keer benadrukt hij dat zijn intenties goed waren. Dat hij de jonge vrouwen nergens toe heeft gedwongen. Dat hij weliswaar fouten heeft gemaakt, maar altijd met het idee om zowel zijn voetbalpupillen als de vrouwen te helpen. Hij vindt dat hij de afgelopen jaren juist heeft laten zien dat zijn voetbalschool een aanwinst is voor de maatschappij. Volgens Van R. houdt hij jonge criminelen op het rechte pad, zei hij in de rechtbank. „Ik wil de maatschappij helpen, zoals ik de afgelopen jaren ook heb gedaan. Niemand hoeft ook maar één seconde bang te zijn voor mij.”</p>",
   "date": "2022-05-01T00:00:22",
   "publisher": "NRC",
   "url": "https://www.nrc.nl/nieuws/2021/11/26/zware-verdenkingen-maar-de-voetbalschool-was-welkom-a4066985#/handelsblad/2021/11/27/#326",
   "image_url": "https://images.nrc.nl/I8oguQAYvvoAAmump7DhThydv5Q=/1280x/filters:no_upscale()/s3/static.nrc.nl/images/gn4/stripped/data79063702-e6f185.jpg",
   "section": "Sport",
   "author": "No name",
   "article_set": 3,
   "nudge": 0
 },
 {
   "id": 8,
   "title": "Gokken is doorgedrongen tot de haarvaten van het voetbal – en dat is niet zonder gevaar ",
   "teaser": "Verveling, veel geld en op zoek naar een kick – voor profvoetballers kan gokken al snel hun tweede sport worden. En dat is niet zonder gevaar. De Nederlandse spelersvakbond hoopt dat een app uitkomst biedt.",
   "text": "<p> Er moet veel meer voorlichting worden gegeven aan profvoetballers en jeugdspelers over de gevaren van gokken. Dat betoogt spelersvakbond VVCS. In Nederland zijn onder voetballers veel gokverslaafden en volgens de vakbond worden dat er steeds meer.</p><p> ‘Vroeger moest je naar het casino om te gokken. Dat was een drempel, want dan gok je in de openbaarheid. Nu kun je heel makkelijk anoniem op je mobieltje gokken. Dat maakt het toegankelijker en gevaarlijker’, zegt Jevgeni Levtsjenko, oud-speler en voorzitter van de VVCS.</p><p> Gokken kan leiden tot forse schulden en spelers kwetsbaar maken voor chantage. Het werkt matchfixing, waarbij spelers hun eigen wedstrijden manipuleren om gokkers te helpen geld te winnen, in de hand. De VVCS heeft met internationale spelersvakbond FIFPro een app gelanceerd die het voetballers makkelijker moet maken om manipulatie te melden. ‘Maar gokken is een breder probleem dan alleen matchfixing’, stelt Levtsjenko.</p><p> Gokken heeft geen negatieve connotatie in de profvoetbalkleedkamer, integendeel: er wordt openlijk over gesproken. Profvoetballers verdienen op jonge leeftijd relatief veel geld, maar velen geven het ook makkelijk uit. Ze hebben veel vrije tijd, verveling ligt op de loer, zeker als hun progressie stokt. Soms willen ze niet onder doen voor andere ploeggenoten.</p><p> Gokken geeft een kick, zei Sparta-speler Bart Vriends, die als jonge speler kortstondig gokte, in de podcast De Cor Potcast. ‘Als je niet speelt of geblesseerd bent, mis je de spanning. Dan is gokken een manier om dat terug te halen, ook omdat drank en drugs geen opties zijn voor een profvoetballer.’</p><p> Brits onderzoek wees uit dat een op de zes Britse sporters meer geld vergokt dan hij of zij zich kan veroorloven. Levtsjenko, die tot 2011 in Nederland profspeler was: ‘In mijn tijd had ik ploeggenoten die al op de 10de of 11de van de maand geen geld meer hadden. Het had iets dwangmatigs. ‘Ik moet gewoon gokken’, zeiden ze. Haast niemand hangt het aan de grote klok.’</p><p><b>Sponsoren</b></p><p> Gokken is in het voetbal alomtegenwoordig. Zelfs in Nederland, waar, tot het komende voorjaar, buitenlandse gokkantoren geen vergunningen krijgen. Populaire oud-voetbalprofs als Wesley Sneijder, Andy van der Meijde en Royston Drenthe draven op in reclames van wedkantoor Toto, mouwsponsor van verschillende eredivisieclubs, die vooral rond voetbalwedstrijden worden uitgezonden. Holland Casino was lang sponsor van de eredivisie. ‘Een slecht signaal’, vindt Levtsjenko.</p><p> Naast matchfixing kan gokken ook onbewust van invloed zijn op wedstrijden. ‘In hun hoofd zijn gokverslaafde spelers tijdens trainingen en wedstrijden meer bezig met gokken dan met het spel’, stelde verslavingsbehandelaar Ronny Willemen in het Belgische blad Sportmagazine. Hij begeleidde meerdere profs met gokproblemen.</p><p> Gokken komt voor op ieder niveau. Goedbetaalde profs laten complete pokerkamers aanleggen in hun villa’s. Op Ibiza gokken ze in clubs in besloten kring. Jonge spelers sluiten ‘een betje’ af op hun telefoon in de kleedkamer, soms nog vlak voor de wedstrijd.</p><p><b> Grootheden</b></p><p> Afgelopen weekend werd bekend dat oud-prof Dirk Kuijt (Feyenoord, Liverpool) op een illegale site met grote bedragen gokte. Levtsjenko: ‘Dat is bizar en veelzeggend, dat zelfs zo’n grootheid ervoor valt. Voor spelers die zijn gestopt kan het een nieuwe uitlaatklep zijn, een manier om toch weer spanning te voelen. Maar goed, Kuijt kan het lijden. Hij heeft genoeg verdiend.’</p><p> Maar het kan hard gaan. De topverdieners zetten vaak ook het meest in, omdat dan de opbrengst het grootst is, en zo maximale spanning ervaren. De recent gestopte Engelse 120-voudig international Wayne Rooney sprak over verveling rond interlands als trigger voor een kortstondige gokverslaving. ‘Je zit dan zo zeven tot tien dagen in een hotel en hebt niets te doen. Het is makkelijk om op je telefoon te gokken. Het voelde niet alsof je echt geld inzet.’</p><p> Rooney kreeg schulden in zijn poging om verloren weddenschappen goed te maken. ‘Je bent daar om voor je land te spelen, en als je dan geld aan het verliezen bent, zoals ik deed, dan beïnvloedt dat je.’ Zeker in Engeland is er een echte gokcultuur. Toen Rooney in zijn nadagen naar Derby County ging, werd dat bekostigd door gokaanbieder 32Red. Als tegenprestatie diende Rooney met rugnummer 32 te spelen.</p><p><b>Afleiding</b></p> <p>De 26-jarige Nederlandse voetballer Kenji Gorré is een van de weinige actieve profs die wel openlijk over zijn gokverslaving spreekt. ‘Ik was om 2 uur klaar met trainen en dacht: wat nu?’, vertelt hij op zijn Instagramaccount over toen hij een veelbelovend talent bij Manchester United was. ‘Mensen zeggen: je moet rusten. Maar ik verveelde me. Ik ging daarom direct na de training naar het casino. En niet twee dagen per week, maar iedere dag. In mijn hoofd verzon ik verhaaltjes waarmee ik het goedpraatte: dat voor afleiding zorgde. Maar ik verloor niet alleen geld, maar ook mensen om me heen. Mijn relatie. En dingen die veel voor me betekenden.’</p><p> De doorbraak bij Manchester United bleef uit, zoals zoveel jonge hooggeprezen spelers het uiteindelijk niet redden. ‘Ik had geen doel meer. En veel vrije tijd. Je komt in een negatieve spiraal terecht. Gelukkig werd ik uiteindelijk wakker.’</p><p> Gorré begon On the Ball, een platform waarop voetballers open en eerlijk met elkaar in gesprek kunnen gaan. Hij voetbalt inmiddels bij Boavista, dat uitkomt op het hoogste niveau in Portugal. Officieel is de naam van die competitie de Liga BWin, vanwege een sponsordeal met een van de grootste wedkantoren ter wereld.</p>",
   "date": "2022-05-01T00:00:31",
   "publisher": "de Volkskrant",
   "url": "https://www.volkskrant.nl/sport/gokken-is-doorgedrongen-tot-de-haarvaten-van-het-voetbal-en-dat-is-niet-zonder-gevaar~b5d08bf8/",
   "image_url": "https://images0.persgroep.net/rcs/3nJ4TNI7zAcHce0lPiIoyQ2vXoM/diocontent/209695158/_fitwidth/763?appId=93a17a8fd81db0de025c8abd1cca1279&quality=0.8",
   "section": "Sport",
   "author": "No name",
   "article_set": 4,
   "nudge": 0
 },
 {
   "id": 9,
   "title": "Na K-Pop is K-lit nu de nieuwste hit uit het land van de Gangnam Style",
   "teaser": "Na popmuziek, games en films is nu ook literatuur uit Zuid-Korea wereldwijd in opmars. Deze K-lit geeft een aardig inkijkje in de moraal van het land, weet vertaler Mattho Mandersloot. 'Het is daar niet de bedoeling dat je een scharrel meeneemt naar je ouders' ",
   "text": "<p> De K-wave overspoelt de wereld, ook met boeken. Zuid-Korea timmert cultureel enorm aan de weg. Het land verovert de wereld met popmuziek, games, films, series en zelfs romans. De successen stapelen zich op: van de maffe raphit Gangnam Style tot aan de met vier Oscars bekroonde film Parasite, en van de horrorkomedie Squid Game tot aan kimchi, de gefermenteerde kool die oprukt op menukaarten.</p><p> Deze Korean Wave of K-wave is bewust door de Zuid-Koreaanse regering op gang gebracht, al in de jaren negentig. Het land probeerde destijds uit een economische crisis te klauteren. Waarom gaan we geen cultuur exporteren, was toen het idee. Dan verwerf je in het buitenland bekendheid en soft power, waardoor ook mobieltjes en beeldschermen van Zuid-Koreaanse multinationals als Samsung en LG meer aftrek vinden.</p><p> Het werkt. Neem alleen al de populaire boyband BTS. Hun internationale discohit Dynamite leverde het land vorig jaar 1,2 miljard euro aan economische activiteit op, plus 8000 nieuwe banen, aldus een schatting van de overheid. </p><p><b> Het ‘Han Kang-effect’</b></p><p> Ook Zuid-Koreaanse romans vinden steeds vaker hun weg over de grens. Vorig jaar verschenen er in het buitenland 175, waarvan drie in Nederland. Het gaat vooral hard sinds 2016, toen schrijfster Han Kang de Man Booker International Prize in de wacht sleepte met haar roman De Vegetariër. De belangstelling voor Koreaanse titels nam op slag toe – het ‘Han Kang-effect’.</p><p> De grote drijvende kracht achter het literaire succes is het Literature Translation Institute of Korea. Dit vertaalinstituut leidt nieuwe vertalers op en deelt subsidies uit. Uitgevers pikken daar ook een graantje van mee. Voor hen is het riskant om een onbekende Koreaanse roman uit te brengen, vanwege de kosten van de vertaling en de auteursrechten. Het instituut kan hen dan financieel over de streep trekken.</p><p> In het Nederlands zijn diverse Zuid-Koreaanse thrillers beschikbaar, zoals De plotters van Un-Su Kim en Welterusten, mama van Mi-ae Seo. Psychologische romans zijn er ook, waaronder Kim Jiyoung, geboren in 1982 van Cho Nam-joo en Waar is onze moeder van Shin Kyung-sook. De jongste aanwinst is Liefde in de grote stad van Sang Young Park. Onder de foto gaat het verhaal verder met een interview met de Nederlandse vertaler van dat boek.</p><p><b> Hij wilde kampioen taekwondo worden, maar werd vertaler</b></p><p> Eigenlijk wilde hij wereldkampioen taekwondo worden. Na zijn gymnasium ging Mattho Mandersloot daarom in Zuid-Korea in de leer bij een grootmeester. Het werd een deceptie. De Koreaanse leerlingen waren veel getalenteerder en leniger dan hij, en bovendien van jongs af aan gedrild. “Het wereldkampioenschap kon ik vergeten”, vertelt Mandersloot (26) in een grand café in Diemen. “Ik moest op zoek naar een ander talent.”</p><p> Dat talent was snel gevonden, want Mandersloot heeft iets met taal. Vertalen uit het Latijn en Grieks vond hij op school het leukst. In Seoul had hij ook razendsnel Koreaans geleerd. Hij koos daarom voor een studie klassieke talen, gevolgd door Korea-studies. Nu werkt hij als vertaler van Koreaanse literatuur. Een vrij uniek beroep: hij, Korea-deskundige Remco Breuker en Imke van Gardingen zijn de enige Nederlanders die het beoefenen.</p><p> Onlangs is zijn zesde vertaling verschenen: Liefde in de grote stad, een autobiografische roman van Sang Young Park. “Ik werd gegrepen door de levendige karakters”, zegt Mandersloot, die het werk in nauwelijks vier maanden vertaalde. “Het is een baanbrekend boek dat ingaat tegen de Koreaanse normen en waarden. Toen het in 2019 in Zuid-Korea uitkwam, veroorzaakte het grote opschudding. Het publiek kreeg voor het eerst een kijkje in de queer scene die altijd onder de radar was gebleven. Het werd een bestseller.”</p><p> In het boek schetst Park – in razend tempo en met veel humor en tragiek – hoe een homoseksuele jongeman overleeft in het behoudende Zuid-Korea. De hoofdpersoon ziet al zijn relaties mislukken en zoekt troost in de wildste nachten. Zijn moeder wil zijn geaardheid niet onder ogen zien en blijft zinspelen op een schoondochter.</p><p><b> Minder dan het minimumloon</b></p><p> Net als bij vorige vertalingen kon Mandersloot de berucht schamele vertalersvergoeding aanvullen met een subsidie van het Literature Translation Institute of Korea. Dit vertaalinstituut biedt ook steun aan buitenlandse uitgevers die een Koreaans boek in vertaling willen uitbrengen. Mandersloot is daar blij mee. “Bij gebrek aan financiële steun hebben collega’s uit andere taalgebieden het nóg moeilijker om een uitgeverij over de streep te trekken.” Maar een vetpot is het vertalen ook voor hem niet. “Ondanks het harde werken verdienen wij vertalers vaak minder dan het minimumloon.”</p><p> Hij is net terug uit Seoul. Daar volgde hij de afgelopen twee jaar een aanvullende opleiding, ook weer mogelijk gemaakt door het vertaalinstituut. De organisatie heeft permanent twintig à dertig buitenlandse vertalers in huis die zich verder mogen bekwamen in hun vak. “Het was ontzettend leerzaam. We kregen volop praktische vertaaltips en hebben de hele literaire canon van Korea doorgenomen. Ik was dag en nacht ondergedompeld in het Koreaans, waardoor mijn taalniveau met sprongen vooruit ging.”</p><p> De literaire geschiedenis van Korea blijkt rijk en gevarieerd. Wel heeft het merendeel van de boeken een wat hoogdravende, verbloemende stijl. En juist dat is wat Sang Young Park en een aantal verwante jonge schrijvers nu doorbreken. “Ze schrijven bewust in de spreektaal, om jongeren aan te spreken”, zegt Mandersloot. “Ik juich dat enorm toe.”</p><p><b> Conflicten tussen generaties</b></p><p> Koreaanse romans van nu gaan geregeld over conflicten tussen generaties. Logisch, want in het christelijke, behoudende Zuid-Korea is veel aan het verschuiven. “Aan Koreaanse vrienden merk ik dat ze het geloof nog wel van hun ouders meekrijgen, maar het niet meer beoefenen. Dat geeft thuis spanning. Koreaanse kinderen blijven meestal bij hun ouders wonen totdat ze gaan trouwen. Ook dat levert moeilijke situaties op. Het is bijvoorbeeld niet de bedoeling dat je een scharrel mee naar huis neemt.”</p><p> Omdat Nederland liberaler en geseculariseerder is, zou je kunnen denken dat Koreaanse literatuur voor ons een stap terug is. Mandersloot ziet dat anders. “Het is juist interessant om een kijkje te krijgen in het hoofd van een Koreaan die iets ervaart wat je zelf gelukkig nooit zult meemaken maar wat hier vrij kort geleden nog wel speelde. Goede literatuur is zo geschreven dat je het kunt invoelen.”</p><p><b> Drie niet te missen leestips</b></p><p> Drie leestips, tot slot. Een perfect instapboek, zegt Mandersloot, is Het huis met de kersenbloesem van schrijfster Sun-mi Hwang, dat hij zelf vertaalde. Het is een feelgoodroman over een typisch Koreaans thema: de kloof tussen arm en rijk. “De hoofdpersoon is een ontzettend rijke, ouwe knorrepot. Als weeskind, kort na de Tweede Wereldoorlog, was hij arm. Toen kwam hij bij een rijk gezin te wonen en besloot hij zich op te werken. Dit weerspiegelt de geschiedenis van Zuid-Korea: na de oorlog was het land straatarm, inmiddels heeft het zich ontwikkeld tot een van de grootste economieën ter wereld.”</p><p> Tip twee: De vegetariër van Han Kang, over een vrouw die vegetariër wordt uit protest tegen haar man. “Vlees eten is een belangrijke traditie in Zuid-Korea. De hoofdpersoon stopt ermee en breekt zo met het knellende patriarchaat. Han Kang vertelt het heel mooi. Ze heeft het verhaal opgebouwd uit drie delen, steeds vanuit het perspectief van een ander personage, maar nooit vanuit de vrouw zelf.”</p><p> Zijn derde tip, The Hole van Hye-Young Pyun, is tot dusver alleen in het Engels beschikbaar. Door de onheilspellende sfeer heeft de roman iets van een thriller. Het verhaal gaat over een man die na een auto-ongeluk wakker wordt en niet meer kan praten of bewegen. Zijn vrouw is bij het ongeluk overleden. Zelf wordt hij verzorgd door zijn schoonmoeder, met wie de verhouding snel verslechtert. Langzaam komt hij erachter wat er is gebeurd.</p><p> Mandersloot wil dit boek graag zelf in het Nederlands vertalen. Hij is al aan het polsen bij diverse uitgeverijen. Nu maar hopen op belangstelling.</p><p> Aan taekwondo doet hij ondertussen niet meer, maar in het stoeien met vertaalproblemen heeft hij zijn draai helemaal gevonden. “Het verhaal van de schrijver zo goed mogelijk doorgeven aan een nieuw publiek, vanuit een soort tussenpositie, dat vind ik mooi. Ik stort me graag op lastige vertaalkwesties. Puzzelen, zoeken en uitproberen. Als de perfecte zinsnede dan ineens uit je vingers rolt… dat gevoel is onbeschrijfelijk.”</p>",
   "date": "2022-05-10T00:00:25",
   "publisher": "Trouw",
   "url": "https://www.trouw.nl/cultuur-media/na-k-pop-is-k-lit-nu-de-nieuwste-hit-uit-het-land-van-de-gangnam-style~b09faae8/",
   "image_url": "https://images0.persgroep.net/rcs/E0tLG7grtgH2CGSwoxO_6dXoLd4/diocontent/210109452/_fitwidth/763?appId=93a17a8fd81db0de025c8abd1cca1279&quality=0.8",
   "section": "Entertainment",
   "author": "No name",
   "article_set": 1,
   "nudge": 0
 },
 {
   "id": 10,
   "title": "De moshpit is het probleem niet",
   "teaser": "Veiligheid bij concerten Nadat vorig jaar zeker acht doden vielen bij een concert van Travis Scott, is er weer discussie ontstaan over de veiligheid bij grote concerten. De rapper werd al eens eerder aangeklaagd wegens ophitsing van het publiek.",
   "text": "<p>Nadat afgelopen weekeinde zeker acht doden vielen nadat hevige paniek uitbrak onder het massapubliek bij een concert van Travis Scott in Houston, Texas, staan de risico’s die kunnen ontstaan bij het wild op drift raken van een opgezweept en verhit festivalpubliek opnieuw in de schijnwerpers. Het is een van de dodelijkste concert- en festivalongelukken in de afgelopen decennia.</p><p>Het concert van Scott, op het door hem georganiseerde meerdaagse festival Astroworld, werd live gestreamd. Op beelden is te zien hoe vanuit het publiek naar het podium en de camera’s wordt geroepen de show stil te leggen, hoe ambulancepersoneel zich in het publiek begeeft, en bewusteloze bezoekers worden weggedragen. Scott vraagt het publiek ruimte voor ze te maken, maar gaat in eerste instantie door met het geven van zijn concert.</p><p>In de nasleep van de ramp wordt sterk gefocust op de rol van organisator en artiest Scott – die een geschiedenis heeft van het ophitsen van zijn uitzinnige publiek, zonder altijd voldoende rekening te houden met gemaakte veiligheidsafspraken. Scott roept zijn publiek tijdens zijn shows op om te ‘ragen’ – rebels te gaan razen. Hij werd al eens aangeklaagd nadat hij tijdens een show bezoekers opriep aanwezige veiligheidsbarricades te bestormen en beklimmen.</p><p><b>Moshpits</b></p><p>Wild tegen elkaar springend, botsend en beukend publiek in kolkende moshpits en circlepits zijn al jaren onlosmakelijk verbonden aan de moderne popconcert- en festivalervaring. Bij hiphopshows is het bijvoorbeeld een populaire gewoonte meermaals af te tellen tot het volgende ontlaadmoment waarop bezoekers tegen elkaar aan springen op de pompend inkomende beat, aangevuurd en aangemoedigd door de artiest. Die interactie tussen de act op het podium en het razende pandemonium in het publiek, kan voor een intense energieke publieksbeleving zorgen.</p><p>Tijdens een eerdere show van Travis Scott op het Nederlandse hiphopfestival Woo Hah! sprong Scott vanaf het hoofdpodium op een naastliggende container, waarop de massa met hem mee bewoog naar een te smalle ruimte. Jeps Salfischberger van Woo Hah! zei eerder tegen deze krant: „Als artiesten onverwachte dingen doen, zoals Travis Scott, moeten we snel reageren en beveiligers erop afsturen. Via camera’s houden we de menigten in de gaten, om te kunnen improviseren bij dit soort situaties.”</p><p>Er kan in dergelijke situaties spanning ontstaan, wanneer artiesten in het heetst van de strijd het randje van de publieksveiligheid opzoeken – zeker wanneer dat ook deel uitmaakt van hun tegendraadse, opruiende imago. Zo gaf spraakmakende popcrew Odd Future tien jaar geleden tijdens Koninginnedag een gratis concert vol rauwe punkenergie in een volgepakt Paradiso, dat eindigde met de halve zaal óp het podium, een fan die verdrukt werd en na afloop in de backstage trillend naar adem hapte, rappers die met hun sneakers naar voren in het publiek sprongen en fans lomp van het podium duwden, en bezoekers die van het balkon sprongen en hun rug bezeerden.</p><p>Backstage liepen beveiligers van Paradiso opgewonden rond. „Wie heeft hier verdomme toestemming voor gegeven?” Voorman Tyler, the Creator keek bezorgd naar de verdrukte fan en zei: „Ik voel me echt klote nu. Dat meisje heeft pijn en ik heb echt het gevoel dat het mijn schuld is.” Eén dag later tweette hij: „Amsterdam Was Sick Some Chick Fucking Almost Died At The Show…”</p><p><b>Veiligheidsmaatregelen</b></p><p>In veruit de meeste gevallen komen bezoekers uit die kolkende, tegen elkaar opspringende publieksmassa’s tevoorschijn met hooguit een schram of wat besmeurde kleren. Wanneer organisatie én artiest zich houden aan de veiligheidsmaatregelen, is er sprake van een vorm van gecontroleerd uitrazen. De sensatie van controleverlies, maar wel binnen veilige, door de organisatie scherp in de gaten gehouden parameters.</p><p>De live-industrie heeft de afgelopen decennia meerdere strikte maatregelen genomen om ongelukken naar aanleiding van publieksgedrang te voorkomen, onder meer nadat bij een concert van Pearl Jam op het Deense Roskilde in 2000 negen mensen om het leven kwamen in de verdrukking voor het podium. Mojo Concerts voerde in Nederland bijvoorbeeld een verbod op stagediven en crowdsurfen in, en in de infrastructuur van grote popfestivals kwam extra nadruk op ‘crowd control’ met onder meer speciale barrières voorin het publiek om de massa te bedwingen en vertrapping te voorkomen.</p><p>Wat tijdens het optreden van Scott op zijn Astroworld is misgegaan, wordt nog onderzocht. Eerder op de dag braken bezoekers al door barrières bij het betreden van het festivalterrein, en er zijn onbevestigde geruchten dat iemand met een injectienaald op bezoekers zou hebben ingestoken. Het lopende politieonderzoek richt zich onder meer op de vraag waarom het publiek ineens massaal naar voren bewoog, en waarom bezoekers niet meer uit de drukte konden ontsnappen.</p><p>Scott heeft in een statement laten weten dat hij niet doorhad wat in het publiek gebeurde. Hij heeft de schijn tegen, als artiest die zijn opruiende reputatie deels heeft opgebouwd met het creëren van publieksrazernij, die als festivalorganisator ook verantwoordelijkheid draagt voor de genomen veiligheidsmaatregelen. De beelden waarbij Scott blijft zingen terwijl in het publiek mensen worden afgevoerd, zijn mikpunt van kritiek. Onbekend is hoeveel hij op dat moment wist van wat zich in het publiek afspeelde. Bewusteloze bezoekers die worden afgevoerd, zijn op zichzelf geen unicum tijdens massaconcerten. Inmiddels lopen er juridische aanklachten tegen Scott en de overige organisatoren vanwege „zware nalatigheid” op het gebied van het waarborgen van de veiligheid van de festivalbezoekers.</p>",
   "date": "2022-05-01T00:00:19",
   "publisher": "NRC",
   "url": "https://www.nrc.nl/nieuws/2021/11/08/de-moshpit-is-het-probleem-niet-a4064671#/handelsblad/2021/11/09/#106",
   "image_url": "https://images.nrc.nl/HTbIO3tQKKv_xeCspIFndjttxv0=/1280x/filters:no_upscale()/s3/static.nrc.nl/bvhw/files/2021/11/data78370987-b6d8c1.jpg",
   "section": "Entertainment",
   "author": "No name",
   "article_set": 2,
   "nudge": 0
 },
 {
   "id": 11,
   "title": "Dutch Game Awards vieren de commerciële successen van nog altijd kleine gamesindustrie",
   "teaser": "Aan de Dutch Game Awards, een evenement dat na een winterslaap van drie jaar weer wakker is gekust, is af te lezen dat steeds meer Nederlandse games ook commercieel slagen.",
   "text": "<p> De game Good Job! is de grote winnaar van de Dutch Game Awards, die donderdag in Hilversum werden uitgereikt. Voor het kolderieke puzzelspel waarin de speler als de zoon van de topman zich langzaam naar de top werkt, won de Haagse studio Paladin de prijzen voor beste game en beste game design.</p><p> Ook Unexplored 2: The Wayfarer’s Legacy, dat nog in ontwikkeling is maar al wel kan worden gekocht bij de platforms van Epic en Steam, viel tweemaal in de prijzen. Het opvallende gestileerde actie-avontuur waaraan een handvol mensen werken onder de vlag van studio Ludomotion is onderscheiden voor beste geluid en beste technologie.</p><p><b>Uilen</b></p><p> Zoals het Nederlandse Film Festival sinds 1981 elk jaar Gouden Kalveren uitreikt, zo worden sinds 2008 Uilen (van plexiglas) toegekend aan de beste games die in Nederland zijn gemaakt. Vanwege geldgebrek werd het evenement in 2018, 2019 en 2020 niet georganiseerd. Dit jaar nam de brancheorganisatie Dutch Game Association (DGA) de uitreiking voor zijn rekening.</p><p> ‘De Dutch Game Awards zijn een prachtig moment om de beste producties van de Nederlandse game industrie te laten zien aan het binnen-en buitenland’, zegt DGA-voorzitter Derk de Geus. ‘Zelfs tijdens een pandemie blijft de game-industrie productief, en zijn er de afgelopen tijd veel noemenswaardige spellen op de markt gekomen.’</p><p> Opmerkelijk aan de games die dit jaar zijn onderscheiden is dat een groot deel redelijk bekend is onder een groter (gamers)publiek en commercieel uit de verf komt.</p><p> Dat geldt niet alleen voor Good Job!, dat in maart op de Nintendo Switch verscheen. The Falconeer, het eenmansproject van veteraan Tomas Sala, was een van de games waarmee Microsoft vorig jaar zijn nieuwe spelcomputer introduceerde, de Xbox Series X|S. The Falconeer won in Hilversum de Uil voor ‘best art’. Het computerspel werd dit jaar ook genomineerd voor de Britse Bafta Awards, in de categorie ‘Debuut’.</p><p><b> Virtual reality</b></p><p> The Falconeer werd ook uitgebracht als titel bij Game Pass, de Netflix-achtige dienst van Microsoft die abonnees op hun Xbox en Windows-pc meer dan honderd games laat spelen voor een vast bedrag per maand. Dat leverde ontwikkelaar Sala in potentie miljoenen spelers op die zijn game misschien nooit voor de volle prijs zouden kopen. In The Falconeer voeren spelers luchtgevechten uit op reusachtige valken.</p><p> Ook een andere winnaar bij de Dutch Game Awards, Deliver Us The Moon van KeokeN Interactive in Hoofddorp, kreeg een jaar lang een plekje in de catalogus van Microsofts Game Pass. Het werk van een team van tien designers en programmeurs werd bekroond als beste debuut. Tenslotte is Traffic Jams van Little Chicken Game Company uit Rotterdam een van de goedlopende titels op virtual reality-brillen als de Oculus Quest en PlayStation PSVR. Het won de prijs voor innovatiefste spel.</p><p><b> Eenpitters</b></p><p> Ook de jury van de Dutch Game Awards signaleert dat steeds meer Nederlandse games commerciële potentie hebben. Van tweevoudig winnaar Good Job! wordt vastgesteld dat dit de eerste Nederlandse game is die in samenwerking met Nintendo is gemaakt. De catalogus voor Nintendo’s spelcomputer Switch telt zo’n twintigtal in Nederland ontwikkelde titels, maar dat zijn voor het grootste deel die de studio’s in eigen beheer produceerden of versies voor pc-games die geschikt zijn gemaakt voor de Switch.</p><p> Bij de ontwikkeling van Good Job! is nauw overleg geweest tussen Den Haag en Kyoto. De samenwerking kwam tot stand nadat producer Takao Nakano van Nintendo America een aantal mobiele games van Paladin had gespeeld. In 2017 kwam een team Japanners voor het eerst bij de Haagse studio over de vloer.</p><p> Commerciële projecten als deze Switch-game zijn een zeldzaamheid voor de Nederlandse gamesindustrie, die grotendeels bestaat uit kleine studio’s en eenpitters. Uit een rondgang die eind 2020 werd gemaakt, toen het coronavirus de wereld in zijn greep had, bleek dat het aantal gamesbedrijven van 575 in 2018 was gegroeid naar 615. De stijging was voornamelijk te danken aan startende eenmansbedrijven en freelancers die zich inschreven bij de Kamer van Koophandel. De gamesindustrie houdt naar schatting 4.000 mensen aan het werk.</p>",
   "date": "2022-05-01T00:00:18",
   "publisher": "de Volkskrant",
   "url": "https://www.volkskrant.nl/cultuur-media/dutch-game-awards-vieren-de-commerciele-successen-van-nog-altijd-kleine-gamesindustrie~b998a4a7/",
   "image_url": "https://images0.persgroep.net/rcs/4vjuq9UyAwAMbrCHtcCKbeBA_L8/diocontent/208603280/_fitwidth/763?appId=93a17a8fd81db0de025c8abd1cca1279&quality=0.8",
   "section": "Entertainment",
   "author": "No name",
   "article_set": 3,
   "nudge": 0
 },
 {
   "id": 12,
   "title": "Netflix pakt het met zijn games-ambitie een keer heel anders aan: bescheiden",
   "teaser": "Netflix betreedt een nieuwe markt en kondigde de eerste eigen games aan. De bibliotheek is nog beperkt maar de ambitie is er. Kan de streaminggigant zichzelf opnieuw uitvinden in het interactieve entertainment?",
   "text": "<p>Wie wat waar binget, daar gaat de strijd om schermheerschappij al lang niet meer om. Netflix zette twee jaar geleden fijntjes de toon: „Fortnite is een grotere concurrent voor ons dan andere streamingplatformen.”</p><p>De game-industrie zal dit jaar naar verwachting een omzet behalen van 156 miljard euro, aldus de Nederlands-Amerikaanse marktanalist Newzoo. Techbedrijven van buiten de sector zien niet alleen kapers op de kust, maar ook mogelijkheden.</p><p>Netflix kondigde eerder deze maand zoals verwacht dan ook zijn eigen games aan, als onderdeel van het abonnement. De streaminggigant begint met een bescheiden aanbod van vijf spellen, waarvan er twee - gebaseerd op de populaire serie Stranger Things - al eerder op mobiel waren te spelen.</p><p>Het zijn kleine games, met idem budgetten, die weinig reuring in positieve óf negatieve zin zullen veroorzaken.</p><p>Struikelt Netflix hier? Mwah. Het bedrijf slaat een andere weg in dan techgiganten als Amazon en Google, die zich de afgelopen jaren met groot enthousiasme op de gamesmarkt stortten. In hoog tempo sloegen de titanen gametalent in. Ze waren beiden overtuigd: met sterke nieuwe technologie en revolutionaire concepten zouden ze de gamewereld veroveren. Het werd een desillusie. Games mogen nog als ‘nieuwe technologie’ worden gezien, feitelijk is de markt volwassen, en disruptie is niet zo gemakkelijk als het lijkt.</p><p>„Hun infrastructuur is heel sterk”, merkt marktanalist en investeerder Joost van Dreunen op in een bericht aan NRC. „Maar hun content is flauwe hap.” Gamers gaan daar waar de games zijn - en niet waar je de meest geavanceerde technologie vindt, aldus Van Dreunen.</p><p>Dat merkte Google toen het Stadia introduceerde, een ambitieus platform dat het mogelijk maakt om games vanuit de cloud te streamen naar elk scherm. Het bedrijf maakte veel kabaal over de transformatie die gaming te wachten stond, maar trof een ongeïnteresseerd gamerpubliek dat niet erg onder de indruk was van zijn aanbod. Een jaar later werd de eigen gamestudio alweer gesloten.</p><p>Hoewel Stadia nog altijd bestaat, richt Google zich ondertussen meer op het faciliteren van gevestigde gamebedrijven. Microsoft Xbox, dat streamen vanuit de cloud deel maakte van zijn bestaande forse game-abonnement, had de markt beter ingeschat.</p><p><b>Imposante waslijst aan flops</b></p><p>Topman Mike Frazzini begon Amazon Studios acht jaar geleden met het doel om enorme blockbustergames van tientallen miljoenen dollars te bouwen. Na de succesvolle overname van gamevideosite Twitch had Amazon grote ambities gekregen. Bescheidenheid ontbrak bij Frazzini, die de sector nauwelijks kende.</p><p>Volgens onderzoek van Bloomberg negeerde hij advies van ingewijden en hamerde hij continu op de Amazon-identiteit, met een imposante waslijst aan flops en geannuleerde projecten tot gevolg. Talentvolle gamemakers vertrokken massaal. Pas enkele maanden geleden had het bedrijf voor het eerst succes: de servers van onlinespel New World konden de onverwachte aandacht nauwelijks aan.</p><p>Amazon wilde te lang ‘games op een Amazon-manier maken, in plaats van games die mensen wilden spelen’, concludeerde Bloomberg. En dat is precies de blinde vlek waar Netflix op verdacht moet zijn, vatte analist Van Dreunen samen in zijn wekelijkse nieuwsbrief: „‘De juiste vraag is niet: ‘Hoe zal Netflix de gamemarkt veranderen’. De betere vraag is: ‘Hoe kan Netflix zichzelf opnieuw uitvinden voor interactief entertainment?’”</p><p>Volgens de persberichten wil Netflix vooral een eigen gamesbibliotheek bouwen die „voor ieder wat wils\" kan bieden, \"van beginners tot geroutineerde gamers”. Dat dat nog in de kinderschoenen staat, benadrukt de streaminggigant keer op keer. „Netflix richt zich op het maken van gamecontent. Anders dan de andere techreuzen heeft Netflix een duidelijk doel voor ogen, en dat doel valt precies in het domein waar Netflix het sterkste is”, schrijft Van Dreunen aan NRC.</p><p><b>Een van de beste games ooit</b></p><p>„Ik denk dat Netflix met games vooral abonnees binnenboord wil houden”, zegt Tom Wijman van marktonderzoeker Newzoo. Hij wijst erop dat twee van de games die Netflix sinds kort via zijn streamingdienst aanbiedt, gebaseerd zijn op eigen series. „Zo geven ze fans van die series iets te doen terwijl ze wachten op nieuwe afleveringen. Nu raken ze nog abonnees kwijt in deze rustperiodes.”</p><p>Goodwill is een belangrijke factor. Netflix investeerde de afgelopen jaren hevig in verfilmingen van geliefde games. Dat leek lang een zwart gat: succesvol waren gamefilms nooit. Maar de strategie heeft succes, met de lovende recensies over de recente League of Legends-serie Arcane als voorlopig hoogtepunt. Ook boekverfilming The Witcher legde het bedrijf geen windeieren onder gameliefhebbers, die het spel The Witcher 3 nog steeds alom zien als één van de beste games ooit gemaakt.</p><p> „De gamegemeenschap en de Netflixgemeenschap staan al steeds dichter bij elkaar”, zegt Wijman.</p><p>Met écht interactieve producties wist Netflix tot nog toe niet veel raad. Black Mirror: Bandersnatch, een aflevering van de populaire sci-fi-reeks waarin je onderweg beslissingen kan maken voor de hoofdpersonages, werd overal afgekraakt. Kleiner werk als Boss Baby: Get That Baby of Puss In Book: Trapped In An Epic Tale vloog vrijwel onopgemerkt voorbij.</p><p>Maar ook daar kan verandering in komen, nu Netflix investeert in het aantrekken van gamemakers en specialisten. Hoewel games nog vaak worden geassocieerd met grote knalfestijnen, is de werkelijkheid anders. Interactieve titels als Life is Strange vertellen vooral een goed verhaal, waar de speler met een paar drukken op de knop invloed op kan hebben. Netflix flirtte zelfs al met deze gametrend door de rechten voor de game Minecraft: Story Mode op te kopen en deze als interactieve film aan te bieden.</p><p>„Ik denk niet dat Netflix de ambitie heeft om de strijd aan te binden met de gamegiganten”, zegt Wijman. „Dat past niet bij het bedrijf. Bingen van series is een passieve activiteit, gamen niet. En je ziet dat technologische experimenten zoals links in YouTube-video’s en Twitch-livestreams waarmee je meteen een game in kan stappen, weinig interesse oproepen bij gamers.” Daar is Netflix - anders dan Amazon of Google - waarschijnlijk met opzet niet mee bezig. “Maar ik denk dat de toevoeging van games wél een goede kans heeft om precies te doen wat Netflix wil dat het doet: abonnees behouden.”</p><p><b>Studio met culthits</b></p><p>Voor Netflix blijft content dan ook cruciaal, zoals de aankoop van Night School Studios dit jaar benadrukte. Night School is een kleine vis met een goede reputatie onder critici. Het is geen bedrijf dat tientallen miljoenen verslindt voor een blockbuster, maar een studio die culthits maakt. Niet genoeg om in één keer een grote hap van de inmiddels twee miljard gamers op aarde te nemen, maar wel genoeg om duidelijk te maken dat het bedrijf daadwerkelijk rustig kwaliteit wil opkweken en reputatie wil opbouwen onder gamers.</p><p>En Netflix heeft het tij mee: game-abonnementen zijn in opkomst. Bedrijven als Apple en Microsoft hebben succes met zo'n model, waarbij een klein bedrag per maand toegang biedt tot een flinke bibliotheek aan games.</p><p>Slaagt Netflix er in om de overambitieuze valkuilen van de techgiganten te vermijden en een gamerpubliek van alle leeftijden aan zich te binden, dan kan Netflix Games nog wel eens een verrassend succes worden. Want content is uiteindelijk king, óók in games.</p>",
   "date": "2022-05-10T00:00:28",
   "publisher": "NRC",
   "url": "https://www.nrc.nl/nieuws/2021/11/28/netflix-pakt-het-met-zijn-games-ambitie-een-keer-heel-anders-aan-bescheiden-a4067087",
   "image_url": "https://images.nrc.nl/dz7Raz99PezqxXV4UPrgYse3wOI=/1280x/filters:no_upscale()/s3/static.nrc.nl/images/gn4/stripped/data79024375-18ad00.jpg",
   "section": "Entertainment",
   "author": "No name",
   "article_set": 4,
   "nudge": 0
 },
 {
   "id": 13,
   "title": "Worden lokale partijen bewust buitengesloten bij coalitievorming? Soms wel, zo blijkt uit onderzoek ",
   "teaser": "Lokale partijen die de grootste worden bij de gemeenteraadsverkiezingen worden soms buitengesloten van coalitieonderhandeling. Ruzies en verstoorde politieke verhoudingen spelen daarbij de grootste rol.",
   "text": "<p> Dat blijkt uit onderzoek van Avans Hogeschool, in opdracht van het Wetenschappelijk Bureau Onafhankelijke Politiek Nederland en het Kennispunt Lokale Politieke Partijen.</p><p> In 2018 kwam het achttien keer voor dat een lokale partij de verkiezingen won in een gemeente, maar toch niet aan de coalitie deelnam. Op basis van media-analyse en interviews met betrokkenen concluderen de onderzoekers dat in zeker de helft van de gevallen sprake was van enige vorm van buitensluiting, bijvoorbeeld omdat vooraf al was afgesproken niet met de partij in kwestie samen te werken.</p><p> In veruit de meeste gevallen werden partijen buitenspel gezet vanwege ‘verstoorde politieke verhoudingen’, vertelt onderzoeker Julien van Ostaaijen, lector aan Avans Hogeschool. Ruzies tussen wethouders in een vorig college bijvoorbeeld, of spanningen tussen een afsplitser en de partij waartoe hij of zij eerder behoorde.</p><p><b> Hard afzetten tegen de rest van de politiek</b></p><p> Ook de politieke stijl van sommige lokale politici maakt hun partij tot een onaantrekkelijke coalitiepartner. Van Ostaaijen: “Sommige lokale partijen zetten zich heel hard af tegen de rest van de politiek. Dat kan aanslaan bij de kiezers, maar daarmee wordt niet het vertrouwen gewekt bij de rest van de raad dat met de partij goed valt samen te werken.”</p><p> Al met al spelen die persoonlijke en politieke verhoudingen een veel belangrijkere rol dan bijvoorbeeld inhoudelijke meningsverschillen of politieke ervaring. In slechts drie van de achttien casussen uit 2018 waren het inhoudelijke meningsverschillen die ervoor zorgden dat een lokale partij niet in de coalitie terechtkwam. Een gebrek aan ervaring werd helemaal niet genoemd als reden om niet met de lokale partij samen te willen werken.</p><p> Zelfstandige lokale partijen die de grootste worden bij de gemeenteraadsverkiezingen belanden iets vaker in de oppositie dan lokale afdelingen van landelijke partijen. Maar ook die laatste lukt het met enige regelmaat niet hun verkiezingswinst om te zetten in bestuursdeelname. In 2018 nam 11 procent van de lokale partijen ondanks verkiezingswinst niet deel aan de coalitie. Bij de lokale afdelingen van landelijke partijen, zoals het CDA of de PvdA, was dat 7 procent.</p><p> Sinds 2002 is het 97 keer voorgekomen dat een lokale partij de grootste werd, maar niet in het college kwam. In diezelfde tijd kwam het 54 keer voor dat een lokale afdeling van een landelijke partij won, maar uiteindelijk geen onderdeel uitmaakte van de coalitie.</p>",
   "date": "2022-05-10T00:00:29",
   "publisher": "Trouw",
   "url": "https://www.trouw.nl/politiek/worden-lokale-partijen-bewust-buitengesloten-bij-coalitievorming-soms-wel-zo-blijkt-uit-onderzoek~bd7a76f8/",
   "image_url": "https://images0.persgroep.net/rcs/GLIVumjLfiN-pSXD8D_Haui4O1U/diocontent/24631822/_fitwidth/763?appId=93a17a8fd81db0de025c8abd1cca1279&quality=0.8",
   "section": "Current Affairs",
   "author": "No name",
   "article_set": 1,
   "nudge": 1
 },
 {
   "id": 14,
   "title": "Ministerie was te rooskleurig over Omgevingswet",
   "teaser": "Minister Hugo de Jonge informeerde de Eerste Kamer verkeerd over de voortgang van de Omgevingswet, blijkt uit notulen.",
   "text": "<p>Wie zich altijd heeft afgevraagd hoe het kan dat ministers en ambtenaren de Eerste en Tweede Kamer soms verkeerd informeren, doet er goed aan eens te spitten door de honderd pagina’s aan notulen die het ministerie van Binnenlandse Zaken vrijdag naar buiten heeft gebracht over de Omgevingswet. Een ministerie dat het parlement verkeerd informeert, dat komt vaker voor. Maar het staat niet vaak zwart op wit.</p><p>„Het is helemaal niet onze bedoeling om de wereld in verwarring te brengen of verkeerd te informeren, het is alleen: die Kamervragen staan onder hoge druk, gaan door vele handen”, gaf een ambtenaar van het ministerie als verklaring. „Nou ja, dan wordt er weleens [iets] verstuurd waarvan je bij lezing achteraf denkt: had ik anders opgeschreven.”</p><p>Het is niet voor het eerst dat het misgaat bij de Omgevingswet, die de afgelopen jaren uitgroeide van een droomwet om de ruimtelijke ordening te versimpelen tot een politieke plaag. Drie keer in twee jaar tijd is de wet inmiddels uitgesteld. In juni werd bekend dat de ambtelijke top van Binnenlandse Zaken ambtenaren onder druk had gezet om kritiek op de wet in te slikken. En nu blijkt, ook niet voor het eerst, dat de Eerste Kamer verkeerd is geïnformeerd.</p><p><b>Digitaal systeem nog niet af</b></p><p>Begin mei had minister Hugo de Jonge (Volkshuisvesting en Ruimtelijke Ordening, CDA), wiens lot het is dat de Omgevingswet in zijn portefeuille zit, nog aan de Eerste Kamer geschreven dat de digitale basis voor de wet „volgens planning opgeleverd” was. Dat was belangrijk, want daarmee was de voor de softwarebouwers zo belangrijke ‘stabiliseringsperiode’ aangebroken waarin ze een aantal maanden konden testen zonder dat er nieuwe aanpassingen bij komen.</p><p>Er was alleen één probleem met de geruststellende woorden van De Jonge: het digitale systeem was nog helemaal niet af. Er werd nog aan van alles gesleuteld, constateerde een van de softwarebouwers vier dagen na de brief van De Jonge in een Zoomvergadering met het ministerie, om vervolgens vast te stellen „dat die stabiliseringsperiode dus niet zo lang is als overal wordt voorgehouden” door de minister. En ook: „De Eerste en Tweede Kamer, die weten dit niet.”</p><p><b>Ja, beaamde een ambtenaar, dat klopte.</b></p><p>Het gesprek tussen de ambtenaren en de softwarebouwers was net als eerdere en latere vergaderingen intern. Dat de notulen nu toch openbaar gemaakt zijn, is te danken aan Binnenlands Bestuur, het vaktijdschrift voor ambtenaren en bestuurders, dat de inhoud van de gesprekken opvroeg via de Wet open overheid (Woo). Alleen de namen van de deelnemers zijn zoals dat gebruikelijk is weggelakt.</p><p>Zo is voor iedereen te lezen hoe een deel van de softwareleveranciers zich meteen belazerd voelde door de mooie woorden van De Jonge: voor iedereen was toch duidelijk dat niet alles af was, en dat er nog niet getest kon worden?</p><p>„Als je de laatste versie van onze schriftelijke antwoorden leest, dan staat daar inderdaad nog vrij onhandig dat er op 1 april meer [af] is, dat alles af is”, zegt ene ambtenaar ‘Y’. „En dan denk ik: dat is natuurlijk niet helemaal zo.”</p><p><b>Uitstel en gedoe</b><p><p>De weg naar de Omgevingswet is geplaveid met uitstel en gedoe. Het grootste obstakel, zo blijkt al jaren, is het bouwen van een digitaal stelsel, waarop alle gemeenten, provincies, rijksinstanties en samenwerkingsverbanden moeten worden aangesloten. Met dat systeem kan straks een vergunning worden aangevraagd om een boom te kappen, of kan bepaald worden of een nieuwe rondweg aan de lokale milieu- en geluidsnormen voldoet.</p><p>Het digitale stelsel was al versimpeld, en geen minister zit te wachten op verder uitstel, waardoor elk nieuws over fouten en vertragingen op het ministerie als dreigend onheil wordt ontvangen.</p><p>De softwareleveranciers hadden geen goed woord over voor De Jonge en zijn ambtenaren. Het is storend dat het ministerie doet alsof het iedereen goed informeert, zegt een van hen in de gespreksverslagen, terwijl datzelfde ministerie brieven uitstuurt die „zo naast de waarheid” zijn dat het „wel een beetje stuitend’’ is. De beloften over eerlijk informeren, zo klinkt kort daarna, komen neer op „echte bullshit”.</p><p>Ook de Eerste Kamer laat het er niet bij zitten. De GroenLinks-fractie heeft inmiddels om opheldering van minister De Jonge gevraagd.</p>",
   "date": "2022-05-10T00:00:30",
   "publisher": "NRC",
   "url": "https://www.nrc.nl/nieuws/2022/08/08/ministerie-was-te-rooskleurig-over-omgevingswet-a4138451",
   "image_url": "https://images.nrc.nl/4k1xZxYMPlypJMvKFQbZyVz_3ss=/1920x/filters:no_upscale():format(webp)/s3/static.nrc.nl/images/gn4/stripped/data89227122-9ab779.jpg",
   "section": "Current Affairs",
   "author": "No name",
   "article_set": 2,
   "nudge": 1
 },
 {
   "id": 15,
   "title": "Het regent woonplannen. Wat betekent dit voor huurders, kopers en starters?",
   "teaser": "Woonbeleid Als het aan het kabinet ligt, gaat er heel wat veranderen op de woningmarkt. Een overzicht voor huurders, kopers en starters.",
   "text": "<p>Iedereen aan de warmtepomp, lagere huurprijzen, een simpeler systeem voor huurtoeslag. Er zijn nogal wat nieuwe maatregelen over huurder en koper uitgestrooid deze week.</p><p>Minister Hugo de Jonge (Volkshuisvesting en Ruimtelijke Ordening, CDA) presenteerde donderdag Betaalbaar wonen, het derde van een zestal programma’s om wonen toegankelijker te maken. Behalve allerlei maatregelen die de verhuurder en belegger raken, zoals een hogere overdrachtsbelasting, staan hier ook veel plannen in die invloed hebben op huurders, kopers en koopstarters.</p><p> De meeste maatregelen zijn niet écht nieuw: ze stonden al in het regeerakkoord, kwamen eerder naar buiten, of waren voorbereid door de vorige minister die over wonen ging, Kajsa Ollongren (D66). Bijvoorbeeld het verdwijnen van de belastingvrije schenking (‘jubelton’) en de invoering van ‘opkoopbescherming’, waardoor je een huis niet meer kunt opkopen om het daarna te verhuren.</p><p>Welke veranderingen heeft het kabinet verder voor huurders en kopers in petto?</p><p><b>Actuele schuld bepalend</b><p><p>Dat de studieschuld meeweegt bij het bedrag dat je kunt lenen om een huis te kopen, is veel starters een doorn in het oog. Het verlaagt hun maximale hypotheekbedrag aanzienlijk, terwijl ze door er door de hoge huizenprijzen al nauwelijks tussenkomen op de koopmarkt.</p><p>De studieschuld wordt lang niet altijd eerlijk opgegeven – al zijn kopers er wettelijk toe verplicht en mogen hypotheekverstrekkers (mits ze toestemming hebben) sinds vorig jaar zelf gegevens opvragen bij de Dienst Uitvoering Onderwijs.</p><p>Het kabinet maakt de studieschuld een minder grote hindernis, door de actuele schuld bepalend te laten zijn bij een hypotheekaanvraag in plaats van de oorspronkelijke schuld. Het Nibud komt na de zomer met een advies hierover. Aan de hand daarvan bekijkt het kabinet wanneer de nieuwe regel ingaat.</p><p><b>Biedlogboek verplicht</b></p><p>De schaarste op de woningmarkt leidt tot misbruik: kopers maken melding van discriminatie, vriendjespolitiek tussen makelaars en onduidelijke verkoopprocessen. Kopers zonder aankoopmakelaar staan op achterstand. Vereniging Eigen Huis opende in 2021 een meldpunt voor oneerlijke biedingspraktijken en kreeg in een paar maanden ruim 600 klachten.</p><p>Het kabinet wil hier een eind aan maken door een biedlogboek verplicht te stellen. Daarin staan alle biedingen op een huis: het bedrag, moment van oplevering en eventuele voorbehouden. Kopers en verkopers kunnen na de verkoop dan zelf zien hoe de prijs en gunning tot stand zijn gekomen. Ze zijn niet meer afhankelijk van de (soms gewantrouwde) informatie van de makelaar. Brancheverenigingen gaven begin dit jaar in een verbeterplan al aan met het biedlogboek aan de slag te gaan. De verplichtstelling zou in 2023 of 2024 ingaan; nog voor de zomer komt er een Kamerbrief over.</p><p>Het kabinet verkent daarnaast de mogelijkheid voor een huurregister, waarin alle huurcontracten staan geregistreerd. Zo houdt het Rijk zicht op het aantal tijdelijke huurcontracten – een praktijk waar het kabinet vanaf wil.</p><p><b> Middenhuur komt terug</b><p><p>Een aardverschuiging in het huurrecht: het kabinet wil een veel groter deel van de huurwoningen reguleren. Op dit moment ligt de sociale huurgrens op 763 euro – daarboven is de huur vrij. Het kabinet wil die grens op 1.000 of 1.250 euro leggen. Het betekent dat het puntenstelsel, waarmee de huurprijs wordt bepaald op basis van kwaliteitskenmerken van de woning, wordt opgerekt van 142 tot minstens 187 punten. Alleen voor woningen met méér punten mogen verhuurders een zelf te bepalen huurprijs rekenen.</p><p>Het betekent in theorie een lagere huurprijs voor veel huurders. Maar hoe het plan in de praktijk werkt, is nog de vraag. De Jonge moet de grenzen nog bepalen. Ook is nog niet duidelijk of het beleid voor zittende huurders geldt.</p><p>In elk geval gaan huurwoningen waarvan het contract vanaf 2024 afloopt, meedoen met het puntenstelsel. Ook nieuwbouwwoningen die vanaf dan worden verhuurd vallen eronder. Daarnaast krijgen gemeenten de mogelijkheid gebieden aan te wijzen waar huizen alleen mogen worden verkocht als de verhuurder zich aan het puntenstelsel houdt.</p><p><b>Huurtoeslag simpeler</b></p><p>De regels voor huurtoeslag zijn door de vele normen en uitzonderingen ontzettend ingewikkeld. Voor iedere huurder geldt weer een aparte regeling. Voor huurders is het daardoor een hele studie te weten waar ze aan toe zijn. Een voorbeeld: de toeslagen worden berekend op jaarbasis, dus wie in de loop van het jaar meer gaat verdienen, kan een terugvordering van de Belastingdienst verwachten. Het kan gaan om duizenden euro’s, met schulden tot gevolg.</p><p>Het kabinet gaat de regels daarom vereenvoudigen. De huurtoeslag wordt afhankelijk van het inkomen en niet meer van de feitelijke huur. Er zal gerekend worden met een ‘normhuur’. Aedes – de vereniging van woningcorporaties – en de Woonbond zijn daar bezorgd over: als die normhuur lager ligt dan de werkelijke huur, gaan mensen erop achteruit. Deze verandering gebeurt stapsgewijs in vijf jaar tijd, vanaf (vermoedelijk) 2024.</p><p>Ook worden de regels ruimer. Jongeren tussen de 18 en 21 jaar hebben voortaan recht op toeslag voor een woning tot 442 euro per maand, daarna mag het ook een duurdere woning zijn. Eerst lag die grens op 23 jaar. Daarnaast vervalt de maximale huurgrens. Nu krijgen alleen mensen met een huur tot 763 euro huurtoeslag, straks ook mensen met een hogere huur. Het wetsvoorstel voor hervorming van de huurtoeslag gaat eind dit jaar naar de Tweede Kamer. De Jonge streeft ernaar de wet januari 2024 te laten ingaan.</p><p><b>Warmtepomp verplicht</b></p><p>Vanaf 2026 wordt het verplicht een hybride warmtepomp te installeren als de cv-ketel stuk gaat. De ministers De Jonge en Rob Jetten (Klimaat, D66) maakten dat deze week samen bekend. Woningeigenaren mogen ook kiezen voor aansluiting op het warmtenet of een volledig elektrische warmtepomp. Hiervoor wordt de subsidie verhoogd van 20 naar 30 procent van de totale kosten; ket kabinet trekt er tot 2030 jaarlijks 150 miljoen voor uit. Een hybride warmtepomp kost zo’n 5.000 tot 7.000 euro, ruim twee keer zo duur als een cv-ketel. Voor huizen die ongeschikt zijn wordt een uitzondering gemaakt. In 2050 moeten allen woningen gasvrij zijn.</p><p><b>Laag inkomen, lagere huur</b></p><p>Sinds 2016 zijn woningcorporaties verplicht rekening te houden met het inkomen van huurders bij de toewijzing van een sociale huurwoning. Het kabinet gaat die regeling verscherpen, zodat de mensen met de laagste inkomens in de woningen wonen met de laagste huur. Aedes wijst hierbij op het gevaar van segregatie.</p><p> Het kabinet gaat ook kijken naar de mogelijkheid de huur voor mensen met een laag inkomen in een sociale huurwoning te verlagen. Deze maatregelen zouden in 2024 moeten ingaan.</p>",
   "date": "2022-05-01T00:00:26",
   "publisher": "NRC",
   "url": "https://www.nrc.nl/nieuws/2022/05/20/het-regent-woonplannen-wat-betekenen-die-voor-huurders-kopers-en-starters-2-a4125125",
   "image_url": "https://images.nrc.nl/cbb-yzLHD_oelEWxhTBnc2fp6OA=/1280x/filters:no_upscale()/s3/static.nrc.nl/bvhw/files/2022/05/data86035332-c212f1.jpg",
   "section": "Current Affairs",
   "author": "No name",
   "article_set": 3,
   "nudge": 1
 },
 {
   "id": 16,
   "title": "De Wet Open Overheid is eindelijk aangenomen, komt de nieuwe bestuurscultuur ook een stapje dichterbij?",
   "teaser": "De Wet Open Overheid, die voor meer politieke transparantie moet zorgen, is aangenomen in de Eerste Kamer. Een mijlpaal, zeggen de initiatiefnemers. Maar de oude, gesloten bestuurscultuur is er niet direct door veranderd.",
   "text": "<p> Ze zijn tevreden, maar niet per se blij. Kamerleden Bart Snels van GroenLinks en Joost Sneller van D66 zeggen het vlak nadat hun initiatiefwet is aangenomen in de Eerste Kamer. Na ruim tien jaar politiek gebakkelei is er een opvolger voor de uit 1980 stammende Wet Openbaarheid van Bestuur. Die maakt het voor iedere burger mogelijk overheidsdocumenten op te vragen. De nieuwe variant, de Wet Open Overheid, moet zorgen voor meer politieke transparantie.</p><p> Maar of de zo gewenste nieuwe, open bestuurscultuur hiermee een gegeven is... Daar is meer voor nodig, zeggen de twee vrijwel direct. “Ook de hoofden moeten veranderen”, zegt Sneller. Snels vult aan: “De wet geeft de norm aan. Maar de wet moet ook een cultuurverandering teweegbrengen.” Probleem met de Wet Openbaarheid van Bestuur, wob in de volksmond, was dat journalisten, advocaten, wetenschappers en anderen bij vragen over gevoelige onderwerpen vooral zwart gelakte documenten opgestuurd kregen waar ze weinig aan konden aflezen. Op die documenten moesten ze ook nog eens lang wachten omdat de beslistermijn veelvuldig wordt overschreden.</p><p> Het uitgangspunt bij de zogeheten Woo is dat overheidsorganen actief informatie openbaar maken, dus niet alleen op verzoek van burgers. Zwart lakken kan nog steeds, vanwege veiligheidsoverwegingen of persoonsgegevens. Maar de persoonlijke beleidsopvatting van ambtenaren (in het verleden vaak een excuus om teksten zwart te lakken of niet vrij te geven) mag meer dan voorheen de openbaarheid in. Is er in een interne memo een beleidswijziging afgesproken, dan moet die openbaar. Ook documenten bij de Raad van State en de Algemene Rekenkamer, voorheen niet opvraagbaar, gaan de wijde wereld in. Daarnaast komt er een adviescollege en krijgen onder meer ministeries, gemeenten en provincies meer geld om hun administratie op orde te brengen en documenten dus vindbaar te maken.</p><p><b> Gesneuvelde onderdelen</b></p><p> Het was Mariko Peters, voormalig GroenLinks-Kamerlid, die in 2012 de eerste variant van de initiatiefwet indiende. Toen nog mét een informatiecommissaris die mee moest kijken bij klachten en een heus informatieregister waarin alle documenten verzameld zouden worden. Ook semi-overheidsinstanties, nu nog gevrijwaard van de Wob, zouden onder de nieuwe wet vallen. Maar na kritiek van ambtenaren die een hoge werkdruk vreesden, gemeenten die zich zorgen maakten om de uitvoering en weigerachtige politici, sneuvelden steeds meer onderdelen van de wet.</p><p> In 2017, bij de aanstelling van het kabinet-Rutte III, leek de komst van de Woo even heel dichtbij. De wens tot meer openbaarheid was opgenomen in het regeerakkoord, met als voorwaarden dat het uitvoerbaar en niet al te prijzig was. Maar het bleef een moeizaam proces. Was het kabinet begin dit jaar niet gevallen om de toeslagenaffaire, zo lijkt het, dan was er nu van die gewenste transparantie minder terechtgekomen. Pas na de kabinetsval kwam er vanuit het kabinet een zak geld voor bestuursorganen om hun informatiehuishouding op orde te maken. En ook pas na de val werd het amendement van CDA’er Harry van der Molen aangenomen die het mogelijk maakte ook persoonlijke beleidsopvattingen van ambtenaren te controleren. Opvallend genoeg stemde zijn CDA dinsdag wel tegen de wet.</p><p><b>Blijvende kritiek</b></p><p> Nog altijd is er, ondanks de tijdsgeest, kritiek op de nieuwe wet. Volgens de fractie-Nanninga gaat de wet niet ver genoeg, SGP meent juist dat de Woo meer kwaad dan goed doet. “Daarmee denk ik aan de oeverloze stroom aan documenten die openbaar worden gemaakt. En aan de positie van ambtenaren die kwetsbaarder wordt”, betoogde senator Peter Schalk van de SGP.</p><p> Snels en Sneller blijven na deze winst in ieder geval niet stilzitten. Hun hoop is dat het eerder gesneuvelde informatieregister er uiteindelijk toch komt. Dat register zat eerder de uitvoerbaarheid van de wet in de weg. Een gedegen ict-systeem hebben veel overheidsinstanties er niet voor en in sommige gevallen was niet eens duidelijk waar welke documenten zich bevonden.</p>",
   "date": "2022-05-01T00:00:20",
   "publisher": "Trouw",
   "url": "https://www.trouw.nl/politiek/de-wet-open-overheid-is-eindelijk-aangenomen-komt-de-nieuwe-bestuurscultuur-ook-een-stapje-dichterbij~b365b50a/",
   "image_url": "https://images0.persgroep.net/rcs/rG44EMLx7QkWNZ7siiuMXAaJO60/diocontent/201331483/_fitwidth/763?appId=93a17a8fd81db0de025c8abd1cca1279&quality=0.8",
   "section": "Current Affairs",
   "author": "No name",
   "article_set": 4,
   "nudge": 1
 }
]